(1) Τῷ σοφωτάτῳ καὶ λογιωτάτῳ καὶ ἐν Χριστῷ   
πνευματικῷ μοι πατρὶ καὶ ἀδελφῷ κῦρι   
Γρηγορίῳ τῷ Παλαμᾷ.   

  Σὺ μέν, ὦ θαυμάσιε «τὴν ἀνωτάτω ποθήσας φιλοσοφίαν, μᾶλ-   (1)
λον δὲ ὑπὸ τῆς ἀνωτάτω ἐφελκυσθεὶς φιλανθρωπίας, καὶ πάντων
τῶν τῇδε καὶ λόγων εἴδους παντοίου καὶ τῆς κατ’ αὐτὰ μελέτης
ἀφέμενός τε καὶ ἐπιλαθόμενος», καὶ τοῖς παραδείγμασιν ἤδη
ἐντυχών, τὰς τῇδε εἰκόνας καὶ σκιὰς ἀπολιπών, οὐκ ἂν εἰκότως   (5)
σχοίης παρ’ ἡμῶν αἰτίαν εἴ τί σοι τοῖς ἡμετέροις πρὸς λατίνους
ἐντυχόντι συγγράμμασιν οὐ καλῶς ὑπείληπται· μᾶλλον μὲν οὖν καὶ
ἐπαίνων ἂν ἀξιωθείης διὰ ταῦτα ἐνδίκως, ὅτι τοσοῦτον ἐγένου τῶν
παμφαῶν ἐκείνων ἀκτίνων, ὥστε καὶ τὰ φανότατα τῶν παρ’ ἡμῖν
σκοτεινά σοι φαίνεσθαι· τὰς μὲν πρὸς ταῦτα μύσαντι ὄψεις, τὸ δὲ   (10)
τοῦ νοῦ ὀπτικὸν πρὸς τὰ ὑπὲρ ἡμᾶς ἀεὶ ἀνατείνοντι φῶτα.
  εἰ δέ τις ἄλλος, προσποιούμενος περὶ λόγους καὶ τὰς λογικὰς
μεθόδους διατρίβειν, οὕτω τοῖς ἡμετέροις ἐχρῆτο καὶ τοιαῦτα περὶ
τῆς ἡμῶν διανοίας ἀπεφαίνετο, ἴσως ἂν οὐκ ἀλόγως φθόνου ἢ
παραπληξίας τοῦτο ἐγραψάμεθα.   (15)
  ἐπεὶ τίς ἂν ἀπορήσειεν, εἰ ταῦτα φρονῶ, ἅπερ δι’ ὅλου τοῦ βι-
βλίου ἀναιρῶ καὶ ὧν ἕνεκα τὸν πρὸς τοὺς ὁμογενεῖς ἀνειλόμην
πόλεμον; εἰ τοίνυν τὸ τέλος τοῦ βιβλίου ἐστί, καὶ πρὸς ὃ τείνουσιν @1
πάντες οἱ λόγοι, τὸ δεῖξαι ὡς μόνος ὁ πατὴρ ἀρχὴ καὶ αἴτιόν ἐστι
τῶν ἐξ αὐτοῦ οὐσιωδῶς προελθόντων, τίς ὑγιαίνων ἀπορήσει   (20)
εἰ αὐτὸς δοξάζω ἀρχὴν εἶναι καὶ τὸν υἱὸν τοῦ ἁγίου πνεύματος
ὥστε μέντοι καὶ αὐτὸν ἐξ ἀρχῆς εἶναι τοῦ πατρός; ἔξεστι γὰρ
ὁτῳοῦν λαβόντι τὸ τῆς πραγματείας συμπέρασμα ὅτι ὁ υἱὸς οὐκ
ἔστι προβολεὺς τοῦ ἁγίου πνεύματος, συλλογίσασθαι περὶ τῆς ἐμῆς
διανοίας ὡς οὐδ’ ὅλως αὐτὸς δύο ἀρχὰς τοῦ ἁγίου πνεύματος δογ-   (25)
ματίζω, κατ’ οὐδένα τρόπον.
  ἀλλ’ ἴσθι, ὦ φίλη μοι κεφαλή, ὡς πάμπολυ διαφέρει τὸ τὰ
ἑαυτῷ δοκοῦντα περὶ ὁτουοῦν πρὸς εὐγνώμονας ἀκροατὰς διεξιέναι,
καὶ πρὸς ἀντιθέτους γλώττας διαλέγεσθαι· τὸ μὲν γάρ ἐστι πρὸς
τὰς οἰκείας νοήσεις ἀποβλέποντα καὶ τὰς τοῦ οἰκείου νοῦ συγκα-   (30)
ταθέσεις, τὰ αὐτὰ καὶ τοῖς ἄλλοις ἐκφαίνειν· τὸ δὲ ἐκ τῶν ἐκείνοις
γνωρίμων πειρᾶσθαι αὐτοὺς τὸ ἀμφισβητούμενον πεῖσαι ὁμο-
λογεῖν.
  ἐπεὶ οὖν αὐτὸς ἐν ἐκείνῃ τῇ πραγματείᾳ οὐ πρὸς γραικοὺς
ἀποτείνομαι, οἳ ἂν ἴσως ὡς διδασκάλῳ μοι προσανεῖχον καὶ πρὸς   (35)
οὓς ἂν περὶ τοῦ ἑκάστοτε προκειμένου τὰ ἐμαυτῷ διεξῆλθον δο-
κοῦντα, ἀλλὰ πρὸς τοὺς ἀντιλογικωτάτους λατίνους ποιοῦμαι τοὺς
λόγους, εἰς ἀνάγκην περιέστην ταῦτα ὑποθέσθαι ἐν ἀρχῇ τῆς σκέ-
ψεως καὶ ταῦτα προτείνειν, ἅπερ οἶδα αὐτοῖς ὄντα ὁμολογούμενα·
εἴπερ μὴ ἔμελλον τοῖς αὐτοῖς περιπεσεῖσθαι, οἷς αὐτοῖς ἐγκαλῶ   (40)
μὴ ποιουμένοις τοὺς συλλογισμοὺς ἐκ τῶν ἡμῖν ἀνωμολογημένων.
  ἃ δὲ τῆς αὐτῆς μὲν ἦν δυσχερείας ὑπ’ ἐκείνων παραδεχθῆναι
ὥσπερ καὶ τὸ συμπέρασμα, ἔμελλε δὲ ἐκ τῶν τέως συγκεχωρημέ- @1
νων ἀναιρεθήσεσθαι, οὐκ ᾤμην δεῖν ταῦτα ἐν ἀρχῇ ὑποθέσθαι
τῆς σκέψεως, νόμοις τέχνης ἑπόμενος.   (45)
  πρὸς μὲν οὖν ἐκείνους διαλεγόμενος, τὰ ἐκείνοις περὶ θεοῦ δο-
κοῦντα προὔτεινον. σὺ δέ, ὦ θεσπέσιε πάτερ, εἰ τὰ ἐμὰ περὶ τῆς
ἀῤῥήτου ἐκείνης ὀντότητος δοξάσματα ἐθέλεις ἐμοῦ πυθέσθαι, ταῦτά
ἐστιν, ἃ ὁ μέγας διονύσιος ἐν τῷ τελευταίῳ κεφαλαίῳ τοῦ περὶ μυ-
στικῆς θεολογίας ἐνθουσιαστικῶς παραδίδωσιν—εἴπερ καὶ   (50)
αὐτῶν οὐκ ἐπελάθου, ἀπολιπὼν αὐτὰ μεθ’ ἡμῶν κάτω, αὐτὸς πρὸς
ὑψηλοτέρας τινὰς ἐκδημήσας αὐγάς—. ἀλλά, τοῦτ’ ἀφέμενον, περὶ
ὧν ἠπόρησας ποιητέον τὸν λόγον.
  δύο εἰσὶ τρόποι, καθ’ οὓς ὑπολάβοι ἄν τις δύο ἐπὶ θεοῦ ἀρ-
χάς· ὁ μέν, εἰ τὴν ἑτέραν ἐκ τῆς ἑτέρας νοεῖ, ὁ δέ, εἰ ἀντιθέτους   (55)
ἀλλήλαις καὶ ἀντιδιῃρημένας. τούτων οὖν τῶν δύο τρόπων τὸν μὲν
δεύτερον ὑπεθέμην ἐν τῇ τοῦ λόγου ἀρχῇ μηδόλως ὑπάρχειν ἐπὶ
θεοῦ. οὐ μέντοι γε, διότι εὐσεβὲς ὑπολαμβάνω, ὡς σὺ ἔφης
τόν γε πρῶτον τρόπον ἐπὶ τῆς ἐκπορεύσεως τοῦ ἁγίου πνεύματος
ἀληθῆ ὑπάρχειν, ἀλλὰ διὰ δύο ταῦτα· ὅτι τε ὡμολόγηται καὶ αὐτοῖς   (60)
μὴ εἶναι ὁ τοιοῦτος τρόπος ἐπὶ θεοῦ, καὶ ὅτι ἐλυσιτέλει μοι ἡ
τοιαύτη ὁμολογία πρὸς τὸ δεῖξαι τὸ προκείμενον.
  χρῶμαι γὰρ αὐτῇ παρακατιὼν κατὰ τὴν δι’ ἀδυνάτου λεγομέ-
νην δεῖξιν· ἀπάγων τὴν ἐκείνων θέσιν εἰς τοιοῦτον τἀδύνατον.
δεῖ γὰρ τὰς τῶν προσδιαλεγομένων θέσεις εἰς τοιαῦτα ἀπάγειν, ἃ   (65)
καὶ αὐτοῖς ὁμολογεῖται εἶναι ἀδύνατα. @1
  τὸν δὲ πρῶτον τρόπον οὔτε ὑποτίθεμαι—πῶς γὰρ ὃν
μέλλω ἀναιρήσειν, οὔτ’ ἐκ τοῦ προφανοῦς ἐξ ἀρχῆς ἀναιρῶ τοῦτον;
—λέγων μηδ’ οὕτως ἐνδέχεσθαι δύο ἀρχὰς ἐπὶ θεοῦ λέγειν, ὥστ’
εἶναι τὴν ἑτέραν ἐκ τῆς ἑτέρας, διὰ δύο ταῦτα· ὅτι τε ἀμφισβη-   (70)
τεῖται τοῦτο παρ’ αὐτοῖς, καὶ ὅτι σχεδὸν ταὐτόν ἐστι τοῦτο τῷ συ-
ναγομένῳ ἐκεῖ παρ’ ἡμῶν συμπεράσματι, ὅτι δηλονότι ὁ υἱὸς οὐκ
ἔστι προβολεὺς τοῦ ἁγίου πνεύματος. ὁ γὰρ τοῦτο συμπεράνας δε-
δειχὼς πάντως ἐστίν, ὡς οὐδ’ οὕτως εἰσὶ δύο ἀρχαὶ τοῦ ἁγίου πνεύ-
ματος ὥστ’ εἶναι τὴν ἑτέραν ἐκ τῆς ἑτέρας.   (75)
  πῶς οὖν οὐ γέλως τὰ ἀμφισβητούμενα ἔτι καὶ ταὐτὰ τοῖς ζη-
τουμένοις ἐξ ἀρχῆς ὑποθέσθαι, καὶ ἐνόχους αὐτοὺς ποιῆσαι τοῖς
«τὸ ἐν ἀρχῇ» αἰτουμένοις παραλογισμοῖς, ἐξὸν ἐξ ἄλλων εὐχε-
ρῶς ὑπ’ αὐτῶν συγχωρουμένων δεῖξαι τὸ προκείμενον;
  τὸ δέ «ἡ ἐκ τῆς ἀρχῆς ἀρχή» ἥκιστα ἔγωγε ὑπολαμβάνω περὶ   (80)
τῆς πρὸς τὸ πνεῦμα ἀρχῆς εἰρῆσθαι τῷ θεολόγῳ, ὡς σύ γε ὑπείλη-
φας· οὐ γὰρ ἂν ἐτόλμησα ἐναντία αὐτῷ φθέγγεσθαι, τοῦτ’ ἐπι-
χειρῶν ἀνελεῖν, ἀλλὰ κἂν «τὴν ἑτέραν καὶ ἐκ τῆς ἑτέρας» καὶ «ὑπὸ
τὴν ἑτέραν» λέγω, οὐχ ὡς διαφόροις χρῶμαι τούτοις τοῖς ῥήμασιν,
ἀλλ’ ὡς τοῖς αὐτοῖς, ἡγούμενος ἕκαστον ἐξ ἧς ἐστιν ὅπως ποτὲ ἀρ-   (85)
χῆς ὑπὸ ταύτην καὶ ἀναφέρεσθαι.
  εἰ δ’ ἄρα γε ἁμαρτάνω, εἰς μόνην τὴν λέξιν τὸ ἁμάρτημά μοι
περιίσταται. τοῦδ’ εἵνεκα φαίης ἄν· τοῦ λόγου γινομένου περὶ τῆς
κατὰ τὸ θεογόνον ἀρχῆς τὸ «ἡ ἐκ τῆς ἀρχῆς ἀρχή» εἰσάγεις. @1
  ὃ οἶσθα εἰρημένον περὶ τῆς δημιουργικῆς ἀρχῆς, ἐγώ σοι ἐρῶ.   (90)
  οὐδεὶς λατίνων ἢ δύο ἀρχὰς τοῦ ἁγίου πνεύματος τολμᾷ αὐτό-
θεν λέγειν ἢ «πρώτην καὶ δευτέραν ἀρχὴν» ἢ «μίαν ἐκ δύο συνιοῦ-
σαν ἀρχῶν»· μᾶλλον μὲν οὖν καὶ ἀναθέματι τοὺς οὕτω φρονοῦντας
ὑποβάλλουσιν. ἀλλ’ εἰ μέν τις αὐτοὺς ἔροιτο εἰ ἀρχήν φασι καὶ τὸν
υἱὸν τοῦ ἁγίου πνεύματος. φασί «ναί»· καὶ εἰ τὸν πατέρα, «ναί»·   (95)
εἰ δ’ ἐπὶ τούτοις ἐπαγάγοι «οὐκοῦν δύο λέγετε τοῦ πνεύματος ἀρ-
χάς» οὔ φασι. σὺ γὰρ τοῦτο συμπεραίνεις «ἡμεῖς δὲ τουτὶ τὸ
ῥῆμα τὸ δύο οὐδαμῶς προστίθεμεν».
  τῶν τοίνυν γραικῶν πρὸς ταῦτα λεγόντων· «ὡς γελοῖον, ὦ
λατῖνε, φῄς, οἰόμενος διαφέρειν ἀρχὴν καὶ ἀρχήν, εἰπεῖν καὶ δύο   (100)
ἀρχάς· τὸ γὰρ δὶς κατηγορεῖν τὴν ἀρχὴν ἐπὶ ἑτέρου καὶ ἑτέρου
προσώπου, ἅπαξ ἐφ’ ἑκατέρου, δύο ἔστι λέγειν ἄντικρυς ἀρχάς, καὶ
εἰ μὴ τὸ «δύο», τῷ λόγῳ πρόσκειται. ὥσπερ καὶ ὅταν τις εἴπῃ
«ὅδε ὁ ἄνθρωπος μετὰ τοῦδε τοῦ ἀνθρώπου τόδε πεποίηκεν» ὑπὸ
δύο ἀνθρώπων δυνάμει φησὶ τὸ πρᾶγμα γεγενῆσθαι, καὶ οὐ μᾶλ-   (105)
λον δύο ἀνθρώπους δηλοῖ ὁ προστιθεὶς τὴν δύο λέξιν, λέγων «δύο
ἀνθρώπους ἐλθεῖν» ἢ ὁ, ἄνευ ταύτης, «ἄνθρωπος καὶ ἄνθρωπος
ἠλθέτην» λέγων—ἔχει γὰρ καὶ οὗτος ταύτην δυνάμει—, οὕτω καὶ
ὑμεῖς ἀρχὴν ἑκάτερον τῶν προσώπων τούτων λέγοντες, δυνάμει δύο
λέγετε ἀρχάς».   (110)
  ταῦτ’ οὖν, ὅταν παρ’ ἡμῶν ἀκούσωσι, «λελήθατε ὑμᾶς αὐ-
τούς», φασίν, «ὦ ἄνδρες, τοῖς αὐτοῖς περιπίπτοντες ἐγ-
κλήμασι».
  πῶς γὰρ καὶ τοῖς λέγουσι «θεὸν ἐκ θεοῦ» ἢ «πρὸς τὸν θεὸν»
καὶ «ἀρχὴν τῶν κτισμάτων δηλονότι ἐξ ἀρχῆς» οὐχ ἕψεται δυνάμει   (115)
τῷ αὐτῷ γε λόγῳ δύο λέγειν θεοὺς καὶ δύο ἀρχάς, εἰ καὶ μὴ τὸ @1
δύο ἐνεργείᾳ πρόσκειται; εἰ γὰρ ἡμῖν ἕπεται τοῦτο, δυνάμει κἀ-
κείνοις πάντως· εἰ δ’ ἐκείνοις οὐ δι’ ὅντινα δήποτε λόγον, οὐδ’ ἡμῖν
διὰ τὸν αὐτόν· εἰ δ’ ἐκείνοις πάλιν σώζεται «ἡ μία ἀρχὴ» καὶ «ὁ
εἷς θεὸς» τῷ τὸν ἕτερον ἐκ τοῦ ἑτέρου προάγειν ἢ πρὸς τὸν ἕτερον   (120)
ἀναφέρειν, πῶς καὶ ἡμῖν διὰ τὰ αὐτὰ οὐ σωθήσεται τὸ τῆς μο-
ναρχίας χρῆμα;
  πιστεύομεν γάρ, ὥς φησιν ὁ δαμασκηνός, ὡς «ὁ υἱὸς πάντα
ὅσα ἔχει, ἐκ τοῦ πατρὸς ἔχει· καὶ αὐτὸ τὸ εἶναι· καὶ διὰ τὸ τὸν
πατέρα ἔχειν τι, ἔχει καὶ ὁ υἱός». ὥστε κἂν δημιουργὸν τῶν ὄντων   (125)
λέγῃς τὸν υἱόν, καὶ ποιητὴν καὶ ἀρχήν, κἂν θεόν, κἂν αὐτοσοφίαν,
κἂν ἄλλ’ ὁτιοῦν, πάντα ταῦτα ἐκ τοῦ πατρὸς ἀῤῥήτῳ τρόπῳ εἰλη-
φὼς ἔχει· ἐξ οὗ καὶ τὸ εἶναι.
  οὐκοῦν καὶ εἰ ἀρχή ἐστι τοῦ πνεύματος ὁ υἱός, ἐκ τοῦ πατρὸς
καὶ τοῦτ’ ἔχει, ὥσπερ καὶ τἄλλα. καὶ διὰ τοῦτο σώζεται τὸ τῆς μο-   (130)
ναρχίας δόγμα, τῇ πρὸς τὸν ἕνα πατέρα ἀναφορᾷ, ἐξ οὗ καὶ τὸ
εἶναι ἀρχὴ ἔχει ὁ υἱός.
  εἰδὼς οὖν αὐτός, ὦ ἱερὰ κεφαλή, ὡς τοιαῦτ’ ἄττα ἀπολογοῦνται
λατῖνοι ἑκάστοτε πρὸς τοὺς ἐπιχειροῦντας αὐτοὺς ἀπάγειν ἐπὶ τὰς
δύο ἀρχάς, οὐκ ᾤμην δεῖν τῶν πρὸς ἐκείνους ἀρχόμενος συλλο-   (135)
γισμῶν τῇ τοιαύτῃ αὐτῶν ἐνστῆναι θεραπείᾳ, καὶ τὴν ἔνστασιν ὡς
ἐν ἀρχῆς ὑποθέσθαι λόγῳ, δυνατὸν ὂν ἐξ ἄλλων ῥᾷσθ’ ὑπ’
αὐτῶν συγχωρουμένων καὶ τοῦ ζητουμένου ἐπιτυχεῖν ἀφιλονείκως
συμπεράσματος καὶ τὴν τοιαύτην αὐτῶν ἐκ βάθρων ἀνασπάσαι θε-
ραπείαν· οὕτω τῆς περὶ ταῦτα ἀναγκαζούσης τέχνης.   (140)
  ὅταν οὖν ἀκούσῃς τὸ «ἴσως ... οὕτω γε ... οὐδὲν κωλύει» μὴ
ἁπλῶς τοῦτο νόει, ἀλλὰ πρὸς μόνον τὸ τὴν μοναρχίαν μὴ ἀναι- @1
ρεῖσθαι, ὡς ἐκεῖνοί φασι, δηλονότι οἷς διαλέγομαι· ὡσανεὶ πρὸς
ἐκείνους ἔλεγον «ἴσως γὰρ τὸ λέγειν ἀρχὴν καὶ ἀρχήν, οὕτως ὥστε
τὴν ἑτέραν ἐκ τῆς ἑτέρας εἶναι, οὐδὲν κωλύει πρός γε τὸ τηρεῖσθαι   (145)
τὴν μίαν ἀρχήν», ὡς ὑμῖν δοκεῖ—ἐπεὶ καὶ τῷ θεολόγῳ φατὲ
καὶ προσλέγοντι καὶ τὸν υἱὸν ἀρχὴν τῶν ὄντων καὶ τὸν πατέρα
ἀρχὴν τῶν ὄντων—, ἀλλ’ οὖν σώζεταί γε ἡ μοναρχία τῷ τὴν ἑτέραν
ἐκ τῆς ἑτέρας προάγειν· διισχυρίζεσθε γὰρ οὕτω γε σώζεσθαι τὴν
μίαν ἀρχήν.   (150)
  τούτου μὲν οὖν ὑμᾶς ἀφίημι. διὰ τί; ὅτι εἰ μὲν ὅλως συγχω-
ρηθείη καὶ τὸν υἱὸν ἀρχὴν εἶναι τοῦ ἁγίου πνεύματος καὶ ὁμολο-
γηθείη τοῦτο καὶ παρ’ ἡμῶν, δεδόσθω τὰ τῆς θεραπείας, καὶ μία
ἀρχὴ ἁπλῶς ἔστω τοῦ ἁγίου πνεύματος καὶ τοῦ υἱοῦ ὄντος ἀρχῆς
αὐτοῦ. εἰ δὲ δείξομεν αὐτοί, ἐξ ὧν ὁμολογεῖτε, ὅτι ὁ υἱὸς οὐκ ἔστιν   (155)
ἀρχὴ τοῦ ἁγίου πνεύματος, φανερὸν ὡς οὔτε τῆς τοιαύτης παρα-
μυθίας δεησόμεθα, οὔτε εἰς ἀνάγκην περιστησόμεθα ζητεῖν ὅπως
ὁ πατὴρ ἅμα καὶ ὁ υἱὸς μία ἐστὶν ἀρχὴ τοῦ ἁγίου πνεύματος. καὶ
περὶ μὲν τῆς ἐμαυτοῦ περὶ ἀρχῆς διανοίας, τοσαῦτα τῇ σῇ θειότητι
ἀπολογοῦμαι.   (160)
  ἃ δὲ αὐτὸς περὶ ἀρχῶν φῂς τρία ταῦτα σχεδόν ἐστιν. ἓν
μέν, ὅτι τὸ «ἡ ἐκ τῆς ἀρχῆς ἀρχή» οὐκ εἴρηται περὶ τῆς κατὰ τὸ
θεογόνον ἀρχῆς, ἀλλὰ τῆς δημιουργικῆς· δεύτερον δέ, ὅτι εἰ καὶ
χωρὶς ἑκάστην τῶν θεαρχικῶν ὑποστάσεων καὶ θεὸν καὶ ἀρχὴν τῶν
ὄντων λέγομεν, ἀλλ’ οὖν οὐκ ἀνάγκη τρεῖς ἡμᾶς λέγειν ἢ δύο θεοὺς   (165)
ἢ ἀρχάς· τὸ δὲ τρίτον, ὅτι ἀδύνατον τὰς δύο ἀρχὰς μίαν λέγειν
ἀρχήν, εἰ καὶ ἡ ἑτέρα ἐκ τῆς ἑτέρας ἐστίν.
  τούτων οὖν τῶν τριῶν τὸ μὲν πρῶτον ἀληθὲς μέν ἐστιν, οὐδὲν @1
μέντοι πρὸς τοὺς λατίνους· ἴσασι γὰρ καὶ αὐτοὶ ὅτι περὶ τῆς δη-
μιουργικῆς ἀρχῆς εἴρηται.   (170)
  τὸ δὲ δεύτερον καὶ ἀληθές ἐστιν ἅμα καὶ πρὸς ἐκείνους ἀν-
τιστρέφει. ὥσπερ γὰρ σὺ φῂς «εἰ καὶ ἑκάστη τῶν θεαρχικῶν
ὑποστάσεων ἀρχή ἐστι τῶν ὄντων, καθ’ ἑαυτὴν νοουμένη, ἀλλ’ οὖν
μία ἐστὶ τῶν ὄντων ἁπλῶς ἀρχή», οὕτω καὶ αὐτοῖς ἁρμόσει εἰπεῖν
ὅτι «εἰ καὶ ὁ πατὴρ καὶ ὁ υἱὸς ἑκάτερος ἀρχή ἐστι τοῦ ἁγίου πνεύ-   (175)
ματος, ἀλλ’ οὖν μία ἐστὶν αὐτοῦ ἁπλῶς ἀρχή».
  καὶ ἣν δὲ ἐπιφέρεις αἰτίαν τοῦ τὰ τρία πρόσωπα μίαν ἀρχὴν
εἶναι, εἴπερ ἄλλην οὐκ ἔχεις εἰπεῖν, καὶ αὐτοῖς οὐχ ἧττον ἁρμόσει
λέγεσθαι. φῂς γὰρ δήπου ὅτι «διὰ τοῦτο οὐ θέμις τρεῖς εἰπεῖν
ἀρχάς, ἐπεὶ ὁ πατὴρ διὰ τοῦ υἱοῦ ἐν ἁγίῳ πνεύματι προάγει τὰ   (180)
ὄντα, ὥστε τὰ ὄντα οὐκ ἂν εἴη ἐκ τριῶν ἀρχῶν, ἐκ τοῦ πατρὸς διὰ
τοῦ υἱοῦ ἐν ἁγίῳ πνεύματι δημιουργηθέντα». οὐκοῦν καὶ αὐτοὶ
τὰ αὐτὰ ἐροῦσιν ὅτι διὰ τοῦτο οὐ δύο ἀρχαί, ὁ πατὴρ καὶ ὁ υἱός,
τοῦ ἁγίου πνεύματος, ἐπεὶ ὁ πατὴρ διὰ τοῦ υἱοῦ προβάλλει τὸ
πνεῦμα· ὥστε τὸ πνεῦμα οὐκ ἂν εἴη ἐκ δύο ἀρχῶν, ἐκ πα-   (185)
τρὸς διὰ τοῦ υἱοῦ προσερχόμενον.
  ὅρα δή, εἰ καλῶς ἡμῖν ἔχον ἐστὶ τοιούτοις πρὸς ἐκείνους χρῆσθαι
λόγοις, οἳ καὶ ἡμᾶς ὁμοίως συμποδίζουσιν, ἀλλὰ μὴ τούτους εὑρεῖν
οἳ πρὸς ἡμᾶς μόνον ἔσονται.
  οὐ μήν, ἀλλὰ καὶ τὸ τρίτον πρὸς μὲν ἐκείνους παρὰ θύρας   (190)
ἀπαντᾷ, τοῖς δ’ ἡμετέροις ἔστιν ὡς ἐναντίον ἐστίν. τὸ μέν, ὅτι τε εὐ-
θύνει αὐτοὺς ὡς αὐτόθεν δύο ἀρχὰς λέγοντας, μηδαμῶς τοῦ τοιούτου
παρ’ αὐτοῖς λεγομένου, καὶ ποιεῖται τὸν πρὸς ἐκείνους λόγον οὐκ @1
ἐκ τῶν ἐκείνοις ὡμολογημένων, καὶ μὴ προσήκουσι χρῆται παρα-
δείγμασι. τὸ δέ, ὅτι ἐπί γε τῆς δημιουργικῆς ἀρχῆς πάντων ἐστὶν   (195)
ἀτοπώτατον τὸ οἴεσθαι μὴ σώζεσθαι τὴν μοναρχίαν ἐκ τοῦ τὸν
υἱὸν καὶ τὸ πνεῦμα ἐκ πατρὸς ἔχειν τὴν ὕπαρξιν.
  ἀλλ’ ἵνα οἱ ἐντευξόμενοι τῷ τοιούτῳ συγγράμματι δύνωνται
μετὰ ἀκριβείας παρακολουθεῖν τοῖς λεγομένοις, ἐκθέμενος πρῶτον τὰ
ἐπὶ τούτοις σου ῥήματα, εἶτα πειράσομαι ἕκαστον τούτων δῆλον   (200)
ποιῆσαι.
  ἔστι δὲ τά γε ῥήματα ταυτί· «πῶς δὲ καὶ αἱ δύο ἀρχαὶ μία
ἐστὶν ἀρχή; οὐ γὰρ ἀξιώσουσιν ἡμᾶς πίστει δέχεσθαι τούτων τὰ
προβλήματα. πῶς οὖν αἱ δύο μία; ὅτι ἡ μία, φησίν, ἔστιν ἐκ τῆς
ἑτέρας. τί οὖν ὁ σήθ; ἐκ μιᾶς ἄρα γεγέννηται ἀρχῆς ὅτι ἡ εὕα ἦν   (205)
ἐκ τοῦ ἀδάμ; καὶ οὐ δύο εἰσὶν ἀρχαὶ αὐτοὶ ὅτι ἡ μία ἐστὶν ἐκ τῆς
ἑτέρας; τί δὲ ἡ εὖα; οὐ δευτέρα ἀρχὴ τῶν ἐξ αὐτῆς ὅτι καὶ αὐτὴ
τὴν ἀρχὴν ἔσχεν ἐξ ἀδάμ; καίτοι ἀμφοῖν τὸ γόνιμον αὐτοῖς, ἀλλὰ
καὶ διάφορον καὶ ἐν διαφόροις ὑποστάσεσι, διόπερ οὐδὲ μία ἐστὶν
αὗται αἱ ἀρχαί, καίτοι ἡ μία ἐστὶν ἐκ τῆς ἑτέρας. εἰ γοῦν ἐνταῦθα   (210)
οὗ, εἰ καὶ μὴ ἕν, ὅμως ἐστὶ τὸ γόνιμον ἀμφοῖν, οὐκ ἔντι
μίαν εἶναι τὴν ἀρχήν, πῶς ἐπὶ τῆς ἀνωτάτω τριάδος αἱ δύο μία
εἰσὶν ἀρχαί, ἐν ᾗ μηδαμῶς ἐστι κατὰ τὸ θεογόνον κοινωνία, μόνος
γὰρ τεθεολόγηται θεότης θεογόνος ὁ πατήρ;»
  τούτοις οὖν τρία τις ἂν ἐγκαλέσαι. πρῶτον μὲν ὅτι διαβάλλει   (215)
λατίνους· —οὐ γὰρ λέγουσιν αὐτοὶ αὐτόθεν δύο ἀρχάς. εἶτα @1
δέον πρὸς ἐκείνους διαλεγομένους τοῖς παρ’ ἐκείνων χρῆσθαι συγ-
χωρουμένοις, ταῦτα λαμβάνει ὅτι οὐδ’ ὁπωστιοῦν κοινωνεῖ τῷ
πατρὶ ὁ υἱὸς κατὰ τὸ θεογόνον, ἥκιστα τοῦ τοιούτου ἐκείνοις
ὁμολογουμένου. πῶς γάρ, οἵ γε αὐτὸ τοῦτό φασιν, ὅταν τὸ   (220)
πνεῦμα καὶ ἐκ τοῦ υἱοῦ προβάλλωνται—ὁ γὰρ τοῦτ’ ἀξιῶν καὶ
κοινωνεῖν δήπου τὸν υἱὸν τῷ πατρὶ κατὰ τὸ θεογόνον βούλεται—
ὅταν δὲ ἀκούσωσί τινος λέγοντος μόνην εἶναι πηγὴν τῆς ὑπερουσίου
θεότητος τὸν πατέρα, οὐχ ὅτι καὶ τῷ υἱῷ οὐ μέτεστί πως τῆς θεο-
γόνου ἀρχῆς; τοῦτό φασιν εἰρῆσθαι.   (225)
  ἀλλ’ ὅτι ὁ μὲν πατὴρ πηγὴ ὢν θεότητος οὐ πρόεισιν ἐξ ἄλλης
πηγῆς, οὐδὲ ἐξ ἄλλου του ἔχει τὸ εἶναι πηγή, ὁ δὲ υἱός, εἰ καὶ
πηγή ἐστιν, ἀλλ’ οὖν καὶ ἐκ πηγῆς, καὶ ἐξ ἄλλου του ἔχει τὸ εἶναι
πηγή. ἔστι γὰρ τῷ μὲν πατρὶ οὐδὲν αἴτιον τοῦ εἶναι πηγήν, τῷ δὲ
υἱῷ ὁ πατήρ· καὶ ὁ μὲν πατὴρ πηγή ἐστι, καὶ ὡς γεννήτωρ καὶ   (230)
ὡς προβολεύς, ὁ δὲ υἱὸς ὡς προβολεὺς μόνον.
  ἔνθεν ὁ μὲν πατὴρ πάσης ἐστὶν ἁπλῶς πηγὴ τῆς πηγαζομένης
θεότητος, ὁ δὲ υἱὸς τῆς τοῦ πνεύματος μόνης· καὶ ὁ μὲν πατὴρ
οὐ πρὸς τόδε μὲν πηγή, πρὸς τόδε δὲ ἐκ πηγῆς· ὁ δὲ υἱὸς
πρὸς μὲν τὸ πνεῦμα πηγή, πρὸς δὲ τὸν πατέρα ἐκ πηγῆς. καὶ ταῦτ’   (235)
ἄρα οὐκ ἀπότροπον ἂν εἴη τὸν πατέρα μόνον πηγὴν ἁπλῶς τῆς
θεότητος προσειπεῖν, ἐξ οὗ καὶ ὁ υἱὸς ἔχει τὸ εἶναι πηγή.
  ἀλλὰ μὴν καὶ τῷ παραδείγματι οὐ πάνυ τοι φαίνεται τὸ εὔλο-
γον προσόν. ἐροῦσι γὰρ οἱ ἄνδρες ὅτι ἐπεὶ τῷ μὲν ἀδὰμ καὶ τῇ @1
εὔᾳ πλεῖστον μὲν ἑτερότητος, ὀλίγον δὲ ταὐτότητος μέτεστι, πατρὶ   (240)
δὲ καὶ υἱῷ τὸ ἀνάπαλιν. τί θαυμαστόν, εἰ ἐκεῖ μὲν μία ἀρχὴ διὰ
τὴν τῆς ταὐτότητος ἐπικράτειαν, ἐνταῦθα δὲ οὐ μία διὰ τὴν τῆς
ἑτερότητος;
  εἶτα ὁ μὲν σὴθ πρότερον ἐκ τοῦ ἀδὰμ καὶ τῆς εὔας γεγέννηται,
καὶ σύνθετος ὢν μέρος τι τῶν ἑαυτοῦ ἐξ ἑκατέρου εἴληφε, καὶ οὐ   (245)
τὸν αὐτὸν τρόπον. τὸ δὲ πνεῦμα τὸ ἅγιον καὶ ἅμα φασὶν ἐκ πατρὸς
καὶ υἱοῦ ἐκπορεύεσθαι, καὶ ἐντελῶς ἐξ ἑκατέρου, καὶ οὐχ ἑτέρως.
καὶ ἡ μὲν εὕα οὐχ ἅμα γινομένη ἐκ τοῦ ἀδὰμ γεννᾷ τὸν σήθ, ὁ
δὲ υἱὸς ἅμα τῷ γεννᾶσθαι ἐκ τοῦ πατρὸς προβάλλει τὸ πνεῦμα.
καὶ ὁ μὲν ἀδάμ, ὡς ἀλλοτρίᾳ χρώμενος τῇ εὕᾳ, γεννᾷ τὸν σὴθ καὶ   (250)
οὐχ ὡς ἐξ αὐτοῦ γενομένῃ· οὐ γὰρ ἐπειδὴ ἡ εὕα ἐγένετο ἐκ τοῦ
ἀδὰμ διὰ τοῦτο τὸν σὴθ γεννᾷ, ἀλλ’ ἐπειδὴ συνεγένετο αὐτῷ ὕστε-
ρον, ὡς ἀλλοτρία ἀλλοτρίῳ, ὥσπερ καὶ τῶν ἄλλων ἑκάστη ἑκάστῳ.
ὡς γὰρ ἔχει ὁ ἐμὸς πατὴρ πρὸς τὴν ἐμὴν μητέρα, ἥ τις οὐκ ἔστιν
ἐξ αὑτῆς πρός γε τὴν ἐμὴν γέννησιν, οὕτω καὶ ὁ ἀδὰμ πρὸς   (255)
τὴν εὕαν πάντως ἔχει ἔν γε τῇ τοῦ σὴθ γεννήσει. ἀλλὰ τὸν υἱόν φασι
διὰ τὸ γεννᾶσθαι ἐκ τοῦ πατρὸς λαμβάνειν ἐξ αὐτοῦ ὥσπερ τἄλλα,
οὕτω καὶ τὸ προβάλλειν τὸ πνεῦμα.
  εἰ οὗν διὰ ταῦτα εἴποιεν οὐδὲν εἶναι ἀπεικὸς ἐκεῖ τε μίαν, καὶ
ἐνταῦθα οὐ μίαν λέγεσθαι τὴν ἀρχήν, τί πρὸς αὐτοὺς φήσομεν;   (260)
  ἔπειτα, ὅταν λέγωμεν «θεὸν ἐκ θεοῦ» καὶ «πρὸς τὸν θεόν» καὶ
«ἡ ἐκ τῆς ἀρχῆς ἀρχή» πῶς οὐκ οἴει ἐν τούτῳ ἡμῖν τηρεῖσθαι τὴν
μοναρχίαν ἐν τῷ πρὸς τὸ ἓν τὰ ἐξ αὐτοῦ ἀναφέρειν; εἰ γὰρ καὶ @1
μία θεότης καὶ οὐσία ἐστὶ τῶν τριῶν, ἀλλ’ εἰ μὴ τὰ δύο ἐκ
τοῦ ἑνὸς τὴν ὕπαρξιν εἶχον, οὐκ ἦν ὅπως ἂν οὐ τρεῖς θεοὺς   (265)
καὶ τρεῖς ἀρχὰς ἠναγκαζόμεθα λέγειν. διὸ καὶ οἱ θεολόγοι τοῦ
τὰ τρία ἕνα θεὸν λέγεσθαι καὶ μίαν ἀρχὴν πρὸς τῷ τὴν μίαν
θεότητα αἰτιᾶσθαι, ἔτι καὶ τὸ τὰ δύο ἐκ τοῦ ἑνὸς εἶναι αἴτιον
τίθενται.
  «ἕνωσις γάρ, φησίν, ὁ πατὴρ ἐξ οὗ καὶ πρὸς ὃν ἀνάγεται τὰ   (270)
ἑξῆς», καὶ εἷς θεὸς εἰς ἓν αἴτιον υἱοῦ καὶ πνεύματος ἀναφερομέ-
νων· καὶ ἡμῖν εἷς θεὸς ὅτι μία θεότης, καὶ πρὸς ἓν τὰ ἐξ αὐτοῦ τὴν
ἀναφορὰν ἔχει· καὶ ὅταν πρὸς τὴν θεότητα βλέψωμεν καὶ τὴν πρώ-
την αἰτίαν, τουτέστι τὸν πατέρα καὶ μοναρχίαν, ἓν ἡμῖν τὸ φαντα-
ζόμενον. καὶ πῶς οὖν οὐ συνάναρχα εἰ συναΐδια; ὅτι ἐκεῖθεν, εἰ   (275)
καὶ μὴ μετ’ ἐκεῖνο, καὶ ἡμῖν δὲ μοναρχία τὸ τιμώμενον ἣν περι-
γράφει ἡ πρὸς τὸ ἓν τῶν ἐξ αὐτοῦ σύννευσις.
  καὶ πολλὰ τοιαῦτ’ ἂν εὕροι τις ἐξ ὧν ἔστιν ἡμᾶς εἰδέναι
ὅτι διὰ τοῦτο ἔστιν εἷς θεός, ἐπειδὴ τὰ δύο πρὸς τὸ ἓν ἀναφέ-
ρεται.   (280)
  ἀλλὰ περὶ μὲν τῶν περὶ ἀρχῆς σοι εἰρημένων, τοσαῦτα καὶ
ἡμῖν εἰρήσθω.
  ἐν δὲ τοῖς περὶ ἀποδείξεως κινδυνεύομεν, ὦ φιλότης, καὶ ἀμ-
φότεροι ὀρθῶς λέγειν, καὶ μηδὲν κατά γε τὸ πρᾶγμα διαφέρεσθαι.
οὔτε γὰρ αὐτὸς ἀξιῶ τὰς τῶν λογίων ἀποφάνσεις, καὶ εἴ τι ἐξ αὐτῶν   (285)
ὀρθῶς συνάγοιτο, μὴ πάσης ἀποδείξεως καὶ σεμνότερα καὶ πιστό-
τερα εἶναι, οὔτε ἀμφισβητῶ μὴ διὰ τῆς ἐγγινομένης ἐν ὑμῖν τοῖς @1
κεκαθαρμένοις τὴν διάνοιαν νοερᾶς φωτοφανείας κρεῖττον ὑμᾶς ἢ
κατὰ ἀπόδειξιν εἰδέναι ὅτι τέ ἐστι θεὸς καὶ οἷον φῶς ἐστι, μᾶλλον
δ’ ὅπως πηγή ἐστι φωτὸς νοεροῦ καὶ ἀΰλου.   (290)
  οὔτ’ αὖθις ἀπαγορεύω ἡμῖν τοῖς πολλοῖς τοῖς μὴ πρὸς τοῦτο
θεωρίας ἀναβεβηκόσι μὴ ἐκ τῆς περὶ πάντα προμηθείας τὸν κοινὸν
προμηθέα συνορᾶν, ἐκ τῶν ἀγαθυνομένων τὴν αὐτοαγαθότητα, ἐκ
τῶν ζωοποιουμένων τὴν αὐτοζωήν, καὶ ἁπλῶς ἐκ πάντων τὸν τὰ
πάντα ὄντα καὶ ἐκ πάντων ἐξῃρημένον.   (295)
  ἀλλὰ μὴν οὐδὲ σύ, ἕως ἂν ἐθέλῃς θεωρητικὸς εἶναι, εἴποις ἂν
τὰ ἐν τῇ ὑπερθέῳ τριάδι ζητούμενα μὴ πρώτιστά τε καὶ ἀρχικώ-
τατα εἶναι, οὔθ’ ὑπερβεβηκός τι ἔχοντα, οὔτε τοῖς οὐσιώδεσι τῆς
ψυχῆς λόγοις οἷα τ’ ἐμπεριλαμβάνεσθαι, ἢ τὰ μὲν αὐτῶν
κατηγορεῖσθαι τοῦ θεοῦ ἀμέσως, τὰ δ’ ἐμμέσως· ἢ ὅτι, εἰ καὶ ὅτι   (300)
μάλιστα ἡμεῖς οἱ πολλοὶ ἀδυνατοῦντες ἄλλως ἐνδείξασθαι περὶ θεοῦ,
ἀναγκαζόμεθα τρόπον κατηγορουμένου καὶ ὑποκειμένου ἐκφέρειν
τὰς θείας ἀποφάνσεις, αὐτοζωὴν τὸν θεὸν λέγοντες καὶ αὐτοσοφίαν
καὶ ἕκαστον τῶν ἄλλων αὐτοῦ κατηγοροῦντες, οὕτω καὶ ὑμεῖς, οἱ
ἔργῳ τὰς θείας ἐμφάσεις νοερῶς δεχόμενοι—ἐπειδὰν τὰς αἰσθή-   (305)
σεις καὶ τὰς λέξεις καθάπαξ ἀφέντες μυστικῶς τῷ θείῳ συγγέ-
νησθε—νοεῖτε ὡς ἕτερον καθ’ ἑτέρου τῆς αὐτοαπλότητος ἐκεί-
νης κατηγορούμενον ἢ ἀμέσως ὅλως ἢ ἐμμέσως.
  τίς δὲ ἡ διαφωνία; πράγματος μὲν ὡς οἶμαι, οὐδενός, περὶ
μόνην δὲ τὴν λέξιν αὐτὴν ὁρῶ οὖσαν.   (310)
  διττὸν γάρ ἐστι τὸ τῆς ἀποδείξεως ὄνομα· κοινῶς τε καὶ ἰδίως
λεγόμενον. τὸ μὲν γὰρ ἐπὶ πάσης ἁπλῶς ἡστινοσοῦν δείξεως λέγε-
ται, ὅταν ἐξ ἀληθῶν τε καὶ γνωριμωτάτων καὶ ἀναμφισβητήτων @1
δεικνύηται, καθὸ σημαινόμενον καὶ ῥήτορες καὶ λογογράφοι καὶ
φιλόσοφοι καὶ πάντες ἁπλῶς τὸ «ἀποδέδεικται καὶ ἀποδείξομεν»   (315)
καὶ τὰ τοιαῦτα τῶν ῥημάτων ἑκάστοτε λέγουσιν ἐφ’ ὧν οἴονται
ἀληθέστατα δείκνυσθαι.
  ἰδίως δὲ λέγεται ἀπόδειξις ἐπὶ τοῦ ἀποδεικτικοῦ συλλογισμοῦ,
τοῦ ἀντιδιαστελλομένου πρὸς τἄλλα τοῦ συλλογισμοῦ εἴδη.
  διττῶς οὖν τῆς ἀποδείξεως λεγομένης, κατὰ μὲν τὸ πρῶτον ση-   (320)
μαινόμενον καλῶς ἂν ἔχοι ἅπαντας οὓς ποιοῦμεν ἑκάστοτε
περὶ τῶν θείων συλλογισμοὺς ἀποδεικτικοὺς προσαγορεύειν· κατὰ
δὲ τὸ δεύτερον, σκοπεῖν χρὴ εἰ πρόσεστιν αὐτοῖς ἅπαντα τὰ διο-
ρισθέντα περὶ ἀποδεικτικοῦ συλλογισμοῦ ὑπὸ τῶν τὰς τοιαύτας
ἡμῖν παραδεδωκότων μεθόδους, εἰ γὰρ μὴ ἀφίενται τῆς τοιαύτης   (325)
προσηγορίας.
  ἐγὼ μὲν οὖν πολλοὺς πολλάκις περὶ τῶν θείων ἐξενηνοχὼς συλ-
λογισμούς, οὔπω καὶ τήμερον τοιοῦτον ἀποδεικτικὸν οἷός τ’ ἐγενό-
μην ποιῆσαι· ἀλλ’ ὃν ἂν ἑκάστοτε ποιήσω, οἰόμενος αὐτὸν κάλλιστά
τε καὶ ὀρθότατα πεποιηκέναι, αὐτομάτως τοῦτον ὁρῶ πολλὰ τῶν   (330)
τοῖς ἀποδεικτικοῖς προσόντων οὐκ ἔχοντα. ἀλλὰ μὴν οὐδ’ ὑπ’
ἄλλου του γεγενημένῳ τοιούτῳ συλλογισμῷ ἀποδεικτικῷ ἐνέτυχον.
  αὐτίκα γάρ, ὃν σὺ ὡς ἀποδεικτικώτατον γράφεις, εἴπερ συγχω-
ρεῖς ἡμῖν ἐξετάσαι τοῦτον, δείξομεν αὐτὸν πάντων σχεδὸν τῶν περὶ
ἀποδείξεως διωρισμένων ἐνδέοντα. καὶ ἵνα μὴ δόξωμεν τοῦτον δια-   (335)
βάλλειν, καλῶς ἂν ἔχοι ἐκθεμένους αὐτόν, ἔργῳ δεῖξαι ὃ λέγομεν.
  ἔστι δή σοι ὁ συλλογισμὸς οὑτοσί· «τὸ πνεῦμα τὸ ἅγιον φύσει
ἐστὶν ἐκ τοῦ θεοῦ, τὸ φύσει ὂν ἐκ τοῦ θεοῦ πηγάζεται ἐκ τοῦ θεοῦ, @1
τὸ πηγαζόμενον ἐκ τοῦ θεοῦ ἐκ τῆς πηγαίας θεότητος ἔχει τὸ εἶναι,
τὸ ἐκ τῆς πηγαίας θεότητος ἔχον τὸ εἶναι ἐκ μόνου τοῦ πατρὸς   (340)
ἔχει τὸ εἶναι—μόνος γὰρ οὗτος τεθεολόγηται πηγαία θεό-
της. τὸ πνεῦμα τὸ ἅγιον ἄρα ἐκ μόνου τοῦ πατρὸς ἔχει τὸ εἶναι,
ὥστε μόνος ὁ πατὴρ προβολεὺς τοῦ ἁγίου πνεύματος».
  τοῦτον οὖν τὸν συλλογισμὸν εἴ τις σεμνύνων ἀποδεικτικὸν ἐθέ-
λοι καλεῖν, διὰ τὸ δεῖν τοὺς πιστοὺς μᾶλλον ἀμεταπείστως πρὸς   (345)
αὐτὸν ἔχειν ἢ πρὸς τὰς γεωμετρικὰς ἀποδείξεις, φθόνος οὐδεὶς τοῦ
ὀνόματος· ὅτι δὲ πολλῶν ἐνδεῖ τῶν ταῖς ἀποδείξεσιν ὀφειλόντων
προσεῖναι, ἐντεῦθεν δῆλον.
  πρῶτον μὲν γὰρ οὐδεὶς ἀποδεικτικὸς συλλογισμὸς ἐπιχειρεῖ
πρώτην ἀρχὴν καὶ ἀξίωμα δεικνύναι· ὁ γὰρ τοῦτο ποιῶν οὐ   (350)
μόνον οὐκ ἐπιτυγχάνει τοῦ ἀποδεικτικῶς συλλογίζεσθαι, ἀλλὰ καὶ
λίαν ἀμαθὴς καὶ ἀπαίδευτος περὶ τὰ τοιαῦτα κρίνεται τὸ ὑπὲρ ἀπό-
δειξιν ἀποδείξεως δεῖσθαι νομίζων.
  ἐπεὶ δὲ ὅπερ ἐστὶ τοῖς γεωμέτραις ἀρχὴ καὶ κοινὴ ἔννοια καὶ
ἀξίωμα, τοῦθ’ ἡμῖν ὑπάρχει ἑκάστη τῶν ἀποφάνσεων ὅσαι ἡμῖν   (355)
περὶ τῶν θείων ὑπὸ τῶν ἁγίων ἀνδρῶν ἀπεφάνθησαν· οὐδεμίαν
ἄρ’ αὐτῶν πειρᾶσθαι χρὴ ἐκ συλλογισμοῦ λαβεῖν, ἀλλὰ πρὸς ἑκά-
στην ἔχειν βέλτιον ἢ κατὰ ἀπόδειξιν.
  ἀλλὰ μὴν τίς οὐκ οἶδεν ὡς καὶ τὸ τὸν πατέρα μόνον προβολέα
εἶναι τοῦ ἁγίου πνεύματος αὐτόθεν ἔχομεν ὑπὸ τῶν πατέρων ἐκπε-   (360)
φασμένον; ὁ γὰρ εἰπών· «μόνη πηγὴ τῆς ὑπερουσίου θεότητος ὁ
πατήρ» ταὐτὸ λέγει τῷ λέγοντι «μόνον τὸν πατέρα γεννήτορα καὶ
προβολέα εἶναι»· ἡ γὰρ «πηγὴ» ἐν ταὐτῷ περιέχει ταῦτα τὰ δύο
ὀνόματα «τὸ γεννᾶν καὶ τὸ προβάλλειν». ὁ γὰρ πατὴρ ἐν τούτῳ @1
ἐστὶ πηγή, ἐν τῷ εἶναι γεννήτωρ καὶ προβολεύς. ὥστε μόνην   (365)
πηγὴν τῆς θεότητος προσειπὼν τὸν πατέρα, αὐτόθεν ἀπεφήνατο
μόνον αὐτὸν εἶναι προβολέα τοῦ ἁγίου πνεύματος.
  οὐκοῦν τὸ ταύτην τὴν ἀπόφανσιν ἐπιχειρεῖν δεικνύναι καὶ μὴ
ὡς ἀρχῇ αὐτῇ χρῆσθαι, πῶς οὐ τῆς ἐσχάτης ἐστὶ περὶ ταῦτα λήθης;
τὸ γὰρ τοῦ ἁγίου ῥητὸν οὐδεμιᾶς ἔξωθεν προσδεῖται προτάσεως   (370)
πρὸς τὸ δύνασθαι ἡμᾶς ἐξ αὐτοῦ κατανοῆσαι, ὅτι μόνος ὁ πατὴρ
προβολεύς.
  ἀλλ’ εἴπερ ἄρα σαφηνείας μικρᾶς, εἴ τις οὑτωσὶ τοῦτ’ εἴποι,
ἐπεὶ κατὰ τὸν μέγαν ἐκεῖνον «μόνος ὁ πατὴρ πηγή ἐστι θεότητος,
πηγὴ δ’ ἔστι τῷ τ’ εἶναι γεννήτωρ καὶ τῷ εἶναι προβολεύς, μόνος   (375)
ἄρα ὁ πατὴρ προβολεὺς τοῦ ἁγίου πνεύματος» τὸ δὲ τοσαύτας τῷ
τοιούτῳ ῥητῷ προσθεῖναι προτάσεις, εἶτα διὰ κύκλου τοῦτο τελευ-
ταῖον συμπεράνασθαι ὅπερ αὐτόθεν τὸ ῥητὸν ἡμῖν ὑποδείκνυσι,
πῶς οὐκ ἔργον τοῦ τῆσδε μὲν ταῖς ἐν μερισταῖς λέξεσί τε καὶ δια-
νοίας παραδοθείσης ἡμῖν θεολογίας ἐπιλελησμένου καθάπαξ, πρὸς   (380)
δὲ τὰς ἀτυπώτους καὶ ἁπλᾶς καὶ ἀΰλους ἀρχετυπίας ὁλικῶς ἐπε-
στραμμένου;
  εἶτα εἰ ὅτι μάλιστα δεῖταί τινος ἄλλης προτάσεως τὸ εἰρημέ-
νον ῥητὸν πρὸς τὸ συμπερανθῆναι τὸ προκείμενον, οὐδ’ οὕτως ἂν
εἴη ἀποδεικτικὸς συλλογισμὸς ὁ γεγενημένος σοι.   (385)
  ἔσται γὰρ ἡμῖν προχειρότερον καὶ σαφέστερον συλλογίσασθαι
τοῦτο οὑτωσί· «ὁ πατὴρ μόνος ἐστὶ πηγὴ τῆς θεότητος, @1
κατὰ τὸν ἅγιον, ὁ μόνος ὢν πηγὴ θεότητος μόνος ἐστὶ καὶ προ-
βολεὺς τοῦ ἁγίου πνεύματος, ἐν γὰρ τῇ πηγῇ ἐμπεριείληπται καὶ ὁ
προβολεύς». καὶ τὸ συμπέρασμα δῆλον. εἰ τοίνυν ἐπὶ πάντων τῶν   (390)
ἀποδεικτικῶν τῶν ἄλλων τῶν αὐτῶν ὑπαρχόντων, βελτίων μὲν ἀεὶ
συλλογισμὸς ὁ ἐξ ἐλαττόνων αἰτημάτων τοῦ ἐκ πλειόνων, ἀπο-
δεικτικὸς δὲ ἑκάστου ἐστὶν ὁ τῶν ἐνδεχομένων γενέσθαι βέλτιστος,
οὐκ ἂν εἴη ὁ σὸς ἀποδεικτικός, βελτίων γὰρ ὁ παρ’ ἡμῶν γε-
νόμενος.   (395)
  ἔτι πᾶς ἀποδεικτικὸς συλλογισμὸς δείκνυσι τί τινι ὑπάρχον, διὰ
μέσου τοιούτου, ὃ ἂν ᾖ αἴτιον τοῦ τὸ κατηγορούμενον ὑπάρχειν
τῷ ὑποκειμένῳ· τοῦ δὲ ἀμέσως τινὶ ὑπάρχοντος οὐδεὶς ἀποδεικτι-
κὸς συλλογισμὸς γίνεται. ἀλλὰ μὴν τὸ οἴεσθαί γε μὴ ἀμέσως
ὑπάρχειν τῷ πατρὶ καὶ θεῷ τὸ μόνῳ εἶναι προβολεῖ τοῦ ἁγίου   (400)
πνεύματος, ἀλλ’ εἶναί τι μέσον καὶ αἴτιον αὐτῷ τοῦ μόνον εἶναι
προβολέα, μὴ λίαν ᾖ πλημμελές;
  ἔτι ὁ ἀποδεικτικὸς συλλογισμὸς πᾶσιν ἁπλῶς δοκεῖ εἶναι ἀλη-
θής, καὶ ἀμφισβήτησίς τις περὶ αὐτοῦ οὐδεμία συνίσταται. οὗτος
δέ, πρῶτον μὲν τοῖς μὴ τριάδα σεβομένοις ἀλλὰ μονοπρόσωπον   (405)
θεόν, ἀμφισβητηθήσεται, ὡς περὶ δύο προσώπων, πατρὸς καὶ πνεύ-
ματος, διαλεγόμενος. ἔπειτα οὐδὲ πᾶσι τοῖς τρισυπόστατον εἰδόσι
τὸν θεὸν ὁμολογηθήσεται. οἱ γὰρ λατῖνοι οὐδὲν κωλύειν φασὶ καὶ
μόνην πηγὴν τῆς ὑπερουσίου θεότητος τὸν πατέρα εἰρῆσθαι, καὶ
ἐκ πατρὸς δι’ υἱοῦ τὸ πνεῦμα τὸ ἅγιον ἐκπορεύεσθαι, ὡς   (410)
ἀνώτερον αὐτοὶ ἐνεδειξάμεθα. @1
  ἔτι δεῖ τὰς προτάσεις τοῦ ἀποδεικτικοῦ συλλογισμοῦ αἰτίας
εἶναι τοῦ συμπεράσματος· οὐ μόνον κατὰ τὴν συλλογιστικὴν ἀκο-
λουθίαν, ἀλλὰ καὶ κατὰ τὸ πρᾶγμα. τοῦ δὲ τὸ πνεῦμα τὸ ἅγιον ἐκ
μόνου πατρὸς ἐκπορεύεσθαι, ποίαν χρὴ πρότασιν αἰτίαν ἡγεῖσθαι   (415)
οὐ ῥάδιον ἀποδοῦναι, οὐ γὰρ δήπου τὸ φάναι τὸ πνεῦμα τὸ ἅγιον
φύσει εἶναι ἐκ τοῦ θεοῦ, αἴτιον ἂν εἴη τούτου. τί γὰρ μᾶλλον διὰ
τοῦτο ἐκεῖνο ἔσται ἢ διὰ τὸ τὸ πνεῦμα ἐκ μόνου τοῦ πατρὸς ἐκπο-
ρεύεσθαι φύσει αὐτὸ ἔσται ἐκ τοῦ θεοῦ;
  ἔτι δεῖ τὰς ἀρχὰς τοῦ ἀποδεικτικοῦ συλλογισμοῦ φύσει γνω-   (420)
ριμωτέρας εἶναι τοῦ συμπεράσματος, ὅπερ οὐκ ἔστιν ἐπὶ τούτου
τοῦ συλλογισμοῦ. ἡ γὰρ ἐλάττων πρότασις οὐ μόνον φύσει γνωρι-
μωτέρα οὐκ ἔστι τοῦ συμπεράσματος, ἀλλ’ οὐδ’ ὅλως γνώριμος φύ-
σει. καὶ δηλοῦσιν οἱ δυσσεβεῖς πνευματομάχοι ἀμφισβητοῦντες εἰ
οὐσιωδῶς ἐκ τοῦ θεοῦ πρόεισι τὸ πνεῦμα, καὶ παρακούοντες ὅτι ἐκ   (425)
τοῦ πατρὸς ἐκπορεύεται. εἰ γὰρ φύσει ἦν τὸ τοιοῦτο γνώριμον οὐκ
ἂν αὐτοῖς ἠμφισβητεῖτο. εἰ δὲ ὑμῖν τοῖς πεφωτισμένοις γνωριμω-
τέρα τυγχάνει οὖσα ἡ ἐλάττων πρότασις ἢ τὸ συμπέρασμα, οὐ φύσει
γνωριμώτερον τοῦθ’ ἡγεῖσθαι χρή, ἀλλὰ χάριτι.
  ἔτι δεῖ τὴν πρότασιν τοῦ ἀποδεικτικοῦ συλλογισμοῦ ἐπιστητὴν   (430)
εἶναι καὶ οὐ δοξαστὴν μόνον. ἐπιστητὴ δέ ἐστιν, ὅταν καὶ τοῦ
ὑποκειμένου καὶ τοῦ κατηγορουμένου ἐφαπτώμεθα διὰ
τούτου τοῦ κριτηρίου, ᾧ πέφυκεν ἑκάτερον γινώσκεσθαι, καὶ μὴ
παρ’ ἄλλου ἐφαψαμένου καὶ εἰπόντος ἀκούσαντες πιστεύομεν. αὐτοὶ
οὐδ’ ὁτιοῦν ἐφαπτόμενοι, ὥσπερ οἱ ἐκ γενέσεως τυφλοὶ πιστεύουσιν   (435)
εἶναι τὴν χιόνα λευκὴν τῶν ἰδόντων πεπεισμένοι. ἀλλὰ μὴν οὕτω @1
γε ἐπιστητὰς εἶναι ἢ τὰς προτάσεις ἢ τὸ συμπέρασμα τοῦ ἐκτεθέν-
τος συλλογισμοῦ ἀδύνατον, οὐ γὰρ ἔχομεν κριτήριον δι’ οὗ ἂν ἐφη-
ψάμεθα τοῦ ἐν τούτοις κατηγορουμένου ἢ ὑποκειμένου.
  διδάσκει με γὰρ ὁ μέγας διονύσιος περὶ ὑμῶν τῶν θεωρητι-   (440)
κῶν, ὡς ὅταν καὶ τὰς νοερὰς ἐνεργείας ἀπολιπόντες αὐτὴν ὑπεραί-
ρητε τὴν ἕνωσιν, καὶ ταῖς παμφαέσιν ἀκτῖσιν ἑνωθῆτε, οὔπω τότε
τῇ σκιᾷ τῆς τοῦ θεοῦ σκιᾶς ὑμᾶς ἐντυχεῖν. ὥστε ἐπεὶ ἐν ταῖς
προτάσεσι τοῦ τοιούτου συλλογισμοῦ καὶ τὰ ὑποκείμενα καὶ τὰ κα-
τηγορούμενα τῆς ἀνωτάτω ἐκείνης ἐστὶν ὑπερουσιότητος, ἧς ἐφά-   (445)
ψασθαι ἀδύνατον, οὐκ ἂν εἶεν αἱ τοιαῦται προτάσεις ἡμῖν ἐπιστη-
ταί, ἀλλὰ μόνον δοξασταί. οὐχ ὅτι ἐνδέχεται αὐτὰς καὶ ἄλλως ἔχειν,
ἀλλ’ ὅτι «οὐκ ἐφαπτόμεθα τῶν ἐν αὐταῖς ὅρων, ὅπερ ἐστὶ τὸ ἐπί-
στασθαι». πῶς οὖν ἀποδεικτικὸς ὁ συλλογισμός, οὗ οὐκ εἰσὶν αἱ
προτάσεις ἐπιστηταὶ ἢ τὸ συμπέρασμα;   (450)
  εἰ δέ τις λέγει τὰ μὲν εἶναι τοῦ θεοῦ γνωστὰ τὰ δ’ ἄγνωστα,
κοινότερον καὶ ἐπὶ τῆς πίστεως ἐκλαμβάνει τὴν γνῶσιν μὴ δι-
αιρῶν τί διαφέρει ἐπὶ τοῦ αὐτοῦ καὶ ἑνὸς πράγματος τὸ
ἐπίστασθαι τοῦ πιστεύειν· τὸ μὲν γάρ ἐστιν ἐπαφή, τοῦ δὲ ἄλλος
τρόπος. ἐπεὶ εἴ τις ἐκ γενέσεως τυφλὸς ὢν περὶ λευκοῦ μόνον καὶ   (455)
μέλανος καὶ φαιοῦ ἀκηκοὼς εἴη, μηδὲν δὲ περὶ τῶν ἄλλων καί
τινας συλλογισμοὺς περὶ ταῦτα μόνα τῶν χρωμάτων ἐκμελετήσας
ποιοῖτο, οὐδὲν κωλύσει καὶ αὐτὸν τὰ μὲν φάναι τῶν χρωμάτων
εἶναι γνωστά, τὰ δ’ ἄγνωστα, τὰ δὲ ζητητά τε καὶ ἀποδεικτά· καίτοι
πρὸς πάντα ὁμοίως ἔχοντα καὶ οὐδὲν ἧττον τὰ ῥητὰ αὐτῷ ἢ τὰ   (460)
ἄῤῥητα ἀγνοοῦντα. @1
  ἔτι τὴν δευτέραν πρότασιν ὅτι «τὸ φύσει ὂν ἐκ τοῦ θεοῦ πη-
γάζεται ἐκ τοῦ θεοῦ» πόθεν προσέθηκας; πότερον παρὰ σαυτοῦ
ἢ ἐπεὶ φύσει πάντες ἄνθρωποι ἴσμεν καθόλου ὥσπερ τινὰ κοινὴν
ἔννοιαν ὡς «τὸ φύσει ὂν ἔκ τινος καὶ ἐξ ἐκείνου πηγάζεται»;   (465)
ἀλλ’ εἰ μὲν παρὰ σαυτοῦ, πῶς ἀποδεικτικὸς ὁ συλλογισμὸς μὴ ὢν
ἐκ τῶν φύσει γνωριμωτέρων; εἰ δ’ ἀπὸ κοινῆς εἴληπταί σοι ἐννοίας,
ἐρήσομαί σε πόθεν ὁ τοιοῦτος καθόλου λόγος εἰς τὰς πάντων ἐλή-
λυθε ψυχάς. πότερον ἐκ τῶν καθέκαστα αἰσθητῶν, ὡς ἀριστοτέλει
δοκεῖ, ἢ ἄνωθεν ἀπὸ τοῦ δημιουργικοῦ νοῦ, ὡς πλάτωνι;   (470)
ἀλλ’ εἰ μὲν ἐκ τῶν καθέκαστα, πῶς ὁ τοιοῦτος λόγος ἢ αἴτιον ἢ
φύσει πρότερον ἔσται τοῦ ζητουμένου συμπεράσματος ἢ ὅλως
ὁμογενές; εἰ δ’ ἄνωθεν, πῶς ἐκεῖνα τοῖς ἀπ’ αὐτῶν ἀποῤῥυεῖσι λό-
γοις καὶ ἐληλυθόσιν εἰς τὰ τῶν λογικῶν ἔσχατα περιληφθή-
σεται ἢ οἱ τοιοῦτοι λόγοι ἢ αἴτια ἢ πρότερα ἐκείνων ἔσται;   (475)
  ταῦτ’ ἄρα, οὐκ ἂν εἴη ἀποδεικτικὸς συλλογισμὸς ὁ γεγενημένος
σοι· διὰ τὰ ὅμοια δὴ οὐδὲ τῶν ἐμοὶ περὶ τῶν θείων γεγενημένων
οὐδείς.
  μὴ γὰρ νομίσῃς, ὦ θαυμάσιε, ὡς ἔχων ἐν ἐμαυτῷ εἰδοπεποι-
ημένον τινὰ συλλογισμόν, καὶ ἀπηρτισμένον ἐξ ἀληθῶν καὶ ἀναγ-   (480)
καίων καὶ πρώτων καὶ ἀμέσων καὶ ὁμογενῶν καὶ φύσει προτέρων
καὶ γνωριμωτέρων καὶ αἰτίων τοῦ συμπεράσματος, ὅντινα φαμὲν
ἀποδεικτικόν, καὶ πάλιν ἄλλον ἤδη τετελεσμένον, ἐκ πιθανῶν καὶ
ἐνδεχομένων καὶ ἀμφιῤῥεπῶν, εἶτα ἐπ’ ἐμοὶ ὂν ἐκείνῳ χρῆσθαι ἐπὶ @1
τῶν θείων, τούτῳ ἐξεπίτηδες χρῶμαι. εἰ γὰρ τοῦτ’ ἦν, εἰκότως ἂν   (485)
ἡμῖν ἐπέπληξας μὴ προσάγουσιν ἐπὶ τὰ θεῖα τὸ βέλτιον. ἀλλὰ τοῦτο
οὐκ ἔστι· συλλογισμὸν γὰρ οὐδένα ἐν ἐμαυτῷ πεποιημένον ἔχων,
ἄρχομαι μὲν πρὸς λατίνους φέρε εἰπεῖν διαλέγεσθαι· σκοπού-
μενος δέ, ὅπως αὐτοὺς περὶ τοῦ ἀμφισβητουμένου καταπείσω, δεῖν
οἴομαι ταῦτα προτείνειν, ἃ αὐτοῖς μὲν οὐκέτι ἐστὶν ἀμφισβητού-   (490)
μενα, τὸ δέ γε ζητούμενον ἔχει ἑαυτοῖς ξυνεπόμενον. εἰ γὰρ ἃ προ-
τείνω ὁμοίως αὐτοῖς ἀμφισβητεῖται ἢ ὁμολογεῖται μέν, οὐ τείνει
δὲ πρὸς τὸ ζητούμενον, μάτην πρός γε τὸ ἐκείνους πείθεσθαι συμ-
βαίνει τοὺς λόγους γίνεσθαι.
  διαλεχθεὶς οὖν οὕτω πρὸς αὐτούς, εἰ ἐθέλω σκέψασθαι ὁποῖοί   (495)
τινες εἰσὶν οἱ γεγενημένοι συλλογισμοί, ὁρῶ τούτους αὐτο-
μάτως διαλεκτικοὺς ἅπαντας γεγενημένους, τῷ τοὺς μὲν τοῦ δια-
λεκτικοῦ διορισμοὺς ἅπαντας ἔχειν, τῶν δὲ τοῦ ἀποδεικτικοῦ πολ-
λῶν ἐνδεῖν.
  ἀλλὰ μὴν καὶ τὸ συναγαγεῖν «τὸ μόνον» αὐτόθεν, ἐκ τοῦ εἰρῆ-   (500)
σθαι ὃ παρὰ τοῦ πατρὸς ἐκπορεύεται, ὃ σὺ φῂς ἀποδεικτικώτατον
εἶναι, οὐ μόνον ἀποτυγχάνει τοῦ ἀποδεικτικὸν εἶναι, ἀλλ’ ἤδη, πρὸς
τῷ ἀσυλλόγιστον εἶναι, καὶ τὸ ἐν ἀρχῇ αἰτεῖται· τὸ μέν, ὅτι οὐκ
ἴσμεν πᾶν τὸ ὑπάρχον τινὶ καὶ μόνῳ ὑπάρχον, ὥστε οὐκ ἀνάγκη
εἰ ὑπάρχει τῷ πατρὶ προβολέα εἶναι τοῦ ἁγίου πνεύματος καὶ μόνῳ   (505)
ὑπάρχειν· τὸ δέ, ὅτι ἐπὶ πασῶν τῶν ἀποδεικτικῶν ἐπιστημῶν οὐδεὶς
συλλογισμὸς δείκνυσι τί μόνῳ ὑπάρχον αὐτόθεν.
  ἀλλ’ ἐπειδάν, φέρε εἰπεῖν, ταῖς ἀνάλογον τρισὶν εὐθείαις ἀπο-
δείξωσιν ὑπάρχον τὸ ὑπὸ τῶν ἄκρων ἴσον εἶναι τῷ ἀπὸ τῆς μέσης,
οὔπω ταύταις μόναις ἀποφαίνονται τὸ τοιοῦτον σύμπτωμα ὑπάρ-   (510)
χειν, ἐὰν μὴ πρότερον ἀποδείξωσιν ἢ ὅτι ταῖς ἄλλως ἐχούσαις τρισὶν
οὐχ ὑπάρχει ἢ τὸ ἀντίστροφον· ὅτι κἂν τὸ ὑπὸ τῶν ἄκρων ἴσον @1
ᾖ τῷ ἀπὸ τῆς μέσης, ἀνάγκη τὰς τρεῖς εὐθείας ἀνάλογον εἶναι· οὐ
γὰρ «ἐκ τοῦ μόνου» ταῦτα, ἀλλ’ «ἐκ τούτων» ἐκεῖνο συμπεραίνεται.
  οὐκοῦν καὶ ἐπὶ τῶν προκειμένων, ἐπεὶ ὡμολόγηται μὲν τὸ «παρὰ   (515)
τοῦ πατρός», ἀμφισβητεῖται δὲ τὸ «καὶ ἐκ τοῦ υἱοῦ», οὐκ ἐχρῆν
ἐκ τοῦ λαβεῖν τὸ «μόνον» συναγαγεῖν τὸ «οὐκ ἐκ τοῦ υἱοῦ», ἀλλ’ ἐκ
τούτου ἐκεῖνο συμπεράνασθαι· ὅπερ ἐμοὶ ἐν τοῖς ἐμοῖς εὕροι
τις ἂν τετηρημένον. τὸ δὲ «μήπω τοῦ καὶ ἐκ τοῦ υἱοῦ» δειχθέντος,
ἐξ οὗ μόνου τὸ «μόνον» γίνεται δῆλον, αὐτὸ τὸ «μόνον» λαβεῖν,   (520)
κἀκ τούτου τὸ «δι’ οὗ» τοῦτο γίνεται γνώριμον συμπεράνασθαι,
πῶς οὐ παραλογισμῶν ὁ φαυλότατος τὸ ζητούμενον εὐθὺς ἀξιῶν;
  καὶ πῶς φασιν ἀκούσαντες τὸν υἱὸν γεγεννῆσθαι ἐκ τοῦ πα-
τρός, τὸ «ἐκ μόνου» εὐθὺς ὑπακούομεν; ὅτι, ὦ λῷστε, κἀνταῦθα τὸ
τῆς διανοίας μεταβατικὸν ἐκ τοῦ διανοεῖσθαι πρότερον ὅτι «οὐκ   (525)
ἐξ ἄλλου» εὐθὺς συνάγει ὅτι «ἐκ τοῦ πατρὸς μόνου». λανθάνει
δὲ διὰ τὴν ὀξύτητα καὶ τὸ σύνεγγυς ταῦτα εἶναι. ἐπεὶ εἴπερ τισὶν
ἠμφισβητεῖτο μήποτε καὶ ἐκ τοῦ πνεύματος γεννᾶται ὁ υἱός, οὐ
πρότερον ἂν πρὸς ἐκείνους ἀπεφηνάμεθα τὸ «ἐκ μόνου» πρὶν ἂν
τὸ «οὐκ ἐκ τοῦ πνεύματος» ἀπεδείξαμεν.   (530)
  «ὃ δὲ φῂς ὅτι εἰ ὁ θεὸς μοναδικόν, ἐπὶ πάντων δὲ τῶν μονα-
δικῶν εἰσιν ἀποδείξεις, οὐδὲν κωλύει καὶ ἐπὶ θεοῦ ἀποδείξεις γί-
νεσθαι» οὐ πάνυ τί με ἐᾷ πιστεύειν, ὡς πάντων ἐπελάθου τῶν
τῇδε· τῶν γὰρ «σοφιστικῶν ἐλέγχων» γενναίως φαίνῃ ἐκ τούτου
μεμνημένος, παρὰ τὸ διττὸν τοῦ μοναδικοῦ ἐπιχειρῶν ἡμᾶς παρα-   (535)
κρούσασθαι. εἰ γὰρ καὶ ὅτι μάλιστα μοναδικὸν ὁ θεός, ἀλλ’ οὐχ οὕτως @1
ἔχει τὸ μοναδικὸν ὥσπερ ταῦτα τὰ παρ’ ἡμῖν αἰσθητά. ἕκαστον
μὲν γὰρ τούτων, τὸ δέ τί ἐστι καὶ ὑποκείμενον, ὁ δὲ θεὸς οὐκ ἔστι
τὸ δέ τι καὶ ὑποκείμενον· καὶ ἕκαστον μὲν τούτων, ἓν μέν ἐστιν·
ἄπειρα δ’ οὐκ ἔστιν, ὁ δὲ θεὸς οὐχ ἧττον πάντα ἐστὶν ἢ ἕν· μᾶλ-   (540)
λον δὲ καὶ ὑπὲρ αὐτὸ τὸ ἕν, καὶ ὑπὲρ αὐτὰ τὰ πολλά, ὑπε-
ρανίδρυται.
  καὶ ὁ μὲν ἥλιος, φέρε εἰπεῖν, εἰ καὶ μὴ προσεχῶς ἀνάγεται
ὑπὸ εἰδικώτατον εἶδος, τῷ μὴ καὶ ἄλλους ἡλίους εἶναι, ἀλλ’ οὖν
ὑπὸ κοινότερόν τι ἀνάγεται τὸ καθόλου σῶμα ἢ σφαιρικὸν σῶμα   (545)
ἢ φωτίζον ἢ ὁμαλῶς κινούμενον. ἕκαστον γὰρ τούτων κοινότερόν
ἐστι τοῦ ἡλίου, καὶ δείκνυμεν τὰ καθαυτὸ συμβεβηκότα τῷ ἡλίῳ
ἢ ὡς σφαιρικῷ σώματι αὐτῷ ὑπάρχοντα ἢ ὡς φωτίζοντι ἢ ὡς ὁμα-
λῶς κινουμένῳ· καὶ ἕκαστον ἀεὶ κατά τι κοινόν. τοῦ δέ γε θεοῦ
ἢ προσεχῶς ἢ πόῤῥω νοῆσαί τι ὑπερβεβηκὸς κοινότερον, μὴ λίαν   (550)
ᾖ δυσσεβές; καὶ ἐπὶ μὲν τούτων, οὐχ ὡς τοῦδε τοῦ ἡλίου ἢ τοῦδε
τοῦ οὐρανοῦ ποιούμεθα τὰς ἀποδείξεις, ἀλλ’ ἁπλῶς ὡς καθόλου
ἡλίου καὶ οὐρανοῦ τῷ τοὺς περὶ αὐτῶν λόγους, εἰ καὶ ἄπειροι
ἦσαν ἥλιοί τε καὶ οὐρανοί, πᾶσιν ἁρμόζειν.
  τοῦ δέ γε θεοῦ αὐτοῦ οὐκ ἀσφαλὲς καθόλου τινὰ θεὸν φαν-   (555)
τασθῆναι, ἐφ’ οὗ τὰς ἀποδείξεις ποιησόμεθα· καὶ τὰ μὲν ὑπάρ-
χοντα τῷ θεῷ μόνῳ αὐτῶ ὑπάρχει, ὡς καὶ αὐτὸς καλῶς ἐπέστη-
σας· τὰ δέ γε τῷ οὐρανῷ ὑπάρχοντα οὐ μόνῳ αὐτῷ ὑπάρχει εἰ
καὶ μοναδικόν ἐστιν. @1
  ἀλλὰ πρῶτον μὲν ἐν τοῖς οὐσιώδεσι τῆς ψυχῆς λόγοις ἀκρι-   (560)
βέστερον πάντα ὑπάρχει. ἔπειτα καὶ ἐν τῷ δημιουργικῷ νῷ τῷ
ἑνιαίως καὶ ἀΰλως ἅπαντας συνειληφότι καὶ προειληφότι τοὺς τῶν
ὄντων λόγους, καὶ ταῦτα ἑνιαίως ἔνεστί τε καὶ προένεστιν.
  οἷον δείκνυμεν ὑπάρχον τῷ οὐρανῷ, ὡς ὁ ἰσημερινὸς
κύκλος καὶ ὁ διὰ μέσων τῶν ζῳδίων καὶ ὁ μεσημβρινὸς τέμνουσιν   (565)
ἀλλήλους δίχα· καὶ ὁ ὁρίζων ἐπὶ μὲν ὀρθῆς τῆς σφαίρας πρὸς τῷ
ἰσημερινῷ δίχα καὶ τοὺς αὐτῷ παραλλήλους τέμνει· ἐπὶ δὲ τῆς ἐγ-
κεκλιμένης πλὴν τοῦ ἰσημερινοῦ, εἰς ἄνισα πάντας· ποιεῖ δ’ ὅμως
τὰ ἐναλλὰξ τμήματα τῶν ἴσον ἀπεχόντων τοῦ ἰσημερινοῦ ἴσα ἀλ-
λήλοις· καὶ ὁ δι’ ἀμφοτέρων τῶν πόλων ἥκει καὶ διὰ τῶν τροπι-   (570)
κῶν σημείων πρὸς ὀρθάς τε τέμνων τὸν διὰ μέσων καὶ τὸν ἰση-
μερινόν· καὶ εἰς ὀκτὼ τεταρτημόρια ἴσα ἀλλήλοις αὐτοὺς διαιρῶν.
  ἀλλὰ μὴν ταῦτα ἔν γε τῇ ἡμετέρᾳ ψυχῇ καθαρώτερόν τε καὶ
ἀληθέστερον ὑπάρχει. ὑποθέμενοι γὰρ τὸν οὐσιώδη τῆς σφαίρας
λόγον, ὃν ἐν τῇ διανοίᾳ ἀΰλως ἔχομεν, καὶ σκεπτόμενοι τί αὐτῷ   (575)
ἐξ ἀνάγκης ἕπεται διὰ τῶν συνουσιωμένων τῇ ψυχῇ καθόλου λό-
γων, οὓς ὁ δημιουργὸς δι’ ἀναλογιῶν ἀριθμητικῶν τε καὶ ἁρμονι-
κῶν καὶ γεωμετρικῶν αὐτῇ ἐνέθηκεν, ὁρῶμεν ἀποδεικτικώτατον ὡς
ὑπάρχει αὐτῇ τῇ ἀΰλῳ τῆς σφαίρας ἰδέᾳ τότε τοὺς μεγίστους ἐν
αὐτῇ κύκλους δίχα τέμνειν ἀλλήλους, καὶ τὸ τὸν τέμνοντά τινας διὰ   (580)
τῶν πόλων αὐτῶν μέγιστον ὄντα καὶ δίχα αὐτοὺς τέμνειν· καὶ ἐὰν
μέγιστος κύκλος μέγιστον κύκλον μὴ πρὸς ὀρθὰς τέμνῃ εἰς ἄνισά
τε τοὺς τῷ μεγίστῳ παραλλήλους τέμνειν, καὶ ἴσα τὰ ἐναλλὰξ τμή-
ματα τῶν ἴσον ἀπεχόντων τοῦ μεγίστου ποιεῖν· καὶ ἐὰν μέγιστος
κύκλος ἐφαπτομένους κύκλους διὰ τῶν πόλων αὐτῶν τέμνῃ   (585)
καὶ διὰ τῆς ἐπαφῆς αὐτοὺς τέμνειν· καὶ ἐὰν μέγιστος μεγίστους διὰ @1
τῶν πόλων τέμνῃ, δίχα τέμνειν αὐτῶν τὰ ἡμικύκλια καὶ πρὸς
ὀρθάς.
  ταῦτ’ οὖν πάντα δείκνυμεν τῇ διανοητῇ καὶ ἀΰλῳ σφαίρᾳ ὑπάρ-
χοντα μηδενὶ αἰσθητῷ προσχρησάμενοι.   (590)
  ὅταν οὖν εἰ τῷδε τῷ οὐρανῷ ταῦθ’ ὑπάρχει σκεπτώμεθα, δι-
εγείραντες τοὺς ἐν ἡμῖν ἠρεμοῦντας τῆς ἀΰλου σφαίρας λόγους, καὶ
θεασάμενοι διότι ταῦτα ταύτῃ ὑπάρχει, ἀποφαινόμεθα καὶ περὶ τῆς
ἐκτὸς σφαίρας τῆς οὐρανίου καὶ ὑλικῆς ὡς τούτων ὑπάρχει δεκτική·
καὶ τῷ μὲν δύνασθαι ἡμᾶς τοῖς ἐν ἡμῖν οὐσιώδεσι τῆς σφαίρας   (595)
λόγοις ὁμοίως καταλαβεῖν, καὶ εἰ μυρίοι ἦσαν τοιοῦτοι οὐρανοί, τὰ
αὐτοῖς καθαυτὸ συμβεβηκότα ἐκ τῶν καθολικωτέρων συμβαίνει τὰ
τῷδε τῷ οὐρανῷ συμβεβηκότα ἀποδείκνυσθαι καὶ μηκέτι ἐξ ἰσα-
ζόντων· τῷ δὲ τοὺς ἐν ἡμῖν οὐσιώδεις τῶν ὄντων λόγους οὓς εἰ
καὶ ἀΰλως, ἀλλὰ μεριστῶς καὶ διεξοδικῶς τυγχάνομεν ἔχοντες, καὶ   (600)
γνωστικῶς μόνον, εἰκόνας εἶναι καὶ ἀπηχήματά τινα τῶν ἀμερῶς
καὶ ἑνιαίως ὑπὸ τοῦ δημιουργικοῦ νοῦ συνειλημμένων λόγων, γνω-
στικῶν ἅμα καὶ δημιουργικῶν, ἐξ αἰτίων καὶ φύσει προτέρων συμ-
βαίνει τῶν τοῖς φυσικοῖς ὑπαρχόντων τὴν ἀπόδειξιν γίγνεσθαι.
  αἴτιον γὰρ τοῦ τὸν ἰσημερινὸν δίχα τέμνειν τὸν ζῳδιακόν, ὁ   (605)
ἑνιαίως καὶ ἐξῃρημένως ὑπάρχων τῷ δημιουργικῷ νῷ τοῦ
τοιούτου συμπτώματος λόγος· οὗ μεριστῶς ἡμεῖς καὶ διεξοδικῶς
καὶ γνωστικῶς μόνον μετασχόντες καὶ εἰκονικῶς, ὅταν τοῦτον διεγεί-
ραντες δι’ αὐτοῦ θεωρῶμεν τὸ τῷ οὐρανῷ ὑπάρχον, ἐξ αἰτίου φαμὲν
τὴν εἴδησιν λαμβάνειν, τῷ τὴν εἰκόνα τοῦ ἀληθοῦς εἰδέναι αἰτίου.   (610)
  εἴ τις οὖν, ὦ βέλτιστε, ἐν καταλήψει τῶν τοιούτων γενόμενος,
ἐπιστημονικῶς κατανοήσει ὅπως αἱ ἀποδείξεις ἐπὶ τῶν φυσικῶν γί-
νονται, εὑρήσει θεωρῶν μηδαμῶς ὂν δυνατὸν τόνδε τὸν τρόπον
περί τινος τῶν περὶ θεοῦ λεγομένων ἀπόδειξιν γίνεσθαι. @1
  φανερὸν οὖν ἐκ τῶν εἰρημένων ὅτι οὐ ταὐτὸν τὸ μοναδικὸν   (615)
ἐπί τε θεοῦ καὶ τῶν ἐνύλων· ὥστε οὐκ ἀνάγκη εἰ τὰ τοῖς τῇδε μο-
ναδικοῖς ὑπάρχοντα ἀποδεικτά ἐστι, καὶ τὰ περὶ θεοῦ λεγόμενα
ἀποδεικτὰ εἶναι.
  ἔτι δέ, οὐδὲ τὰ τοῦ πνεύματος λόγια καὶ τὰ ἐξ αὐτῶν συνα-
γόμενα, πείθουσί με ἐπὶ θεοῦ τὸν ἀποδεικτικὸν προσήκασθαι λό-   (620)
γον. πρῶτον μὲν ὅτι πολλῆς ἡμῖν νήψεως καὶ ἐγρηγόρσεως δεῖ καὶ
σχεδὸν θείας ἐλλάμψεως πρὸς τὸ δύνασθαι ὀρθῶς τε ξυνιέναι ἑκά-
στην τῶν περὶ θεοῦ ἐν τοῖς λογίοις ἀποφάνσεων, καὶ ἀπταίστως
ξυνορᾶν τὰ ταύταις ἑπόμενα· τὰς γὰρ αὐτὰς ἀποφάνσεις ἄλλως καὶ
ἄλλως ἐκλαβόντες οἱ ἄνθρωποι, καὶ περὶ ἃς ξυνεφώνησαν οὐχ   (625)
ὁμοίως τὰ ἐξ αὐτῶν συναγόμενα ξυνεωρακότες, εἰς μυρίας πλάνας
καὶ αἱρέσεις διῃρέθησαν, οὐ ταὐτὰ περί τε τῇς θεολογίας καὶ
τῆς οἰκονομίας φρονεῖν ἑαυτοὺς καταπείσαντες. ἔπειτα καὶ ὅταν ὀρ-
θῶς αὐτάς τε καὶ τὰ ἐξ αὐτῶν συναγόμενα θεωρήσωμεν, τῷ τὰς
μείζους προτάσεις ἐκ τῆς ἐνυπαρχούσης ἡμῖν φυσικῆς γνώσεως,   (630)
ἀναγκαῖον εἶναι προστεθῆναι τῷ λόγῳ, συμβαίνει μηκέτι ἀπο-
δεικτικὸν τὸν συλλογισμὸν γίνεσθαι.
  ἔστω γὰρ συλλογισμὸς ἀκριβὴς ὢν ἐς τὰ μάλιστα οὗτος·
  «πατρὸς καὶ υἱοῦ μία ἐστὶν ἐνέργεια· ὧν μία ἐστὶν ἐνέργεια
τούτων μία ἐστὶ καὶ δύναμις· ὧν δὲ μία δύναμις τούτων οὐσία   (635)
καὶ φύσις ἡ αὐτή· πατρὸς ἄρα καὶ υἱοῦ ἡ αὐτὴ οὐσία καὶ φύσις».
  ἡ μὲν οὖν πρώτη τοῦ τοιούτου συλλογισμοῦ πρότασις ἐκ τῶν
λογίων ἐστὶν εἰλημμένη· ἡ δὲ δευτέρα καὶ τρίτη ἐκ τῶν οὐσιωδῶς
ἡμῖν ὑπαρχόντων λόγων· διὸ ἡμῖν μὲν αἴτιαί εἰσι τοῦ εἰς πίστιν
ἐλθεῖν τοῦ συμπεράσματος, τοῦ δὲ συμπεράσματος αὐτοῦ κατὰ τὸ @1   (640)
πρᾶγμα, οὔ. πῶς γὰρ οἱ ἐν ἡμῖν λόγοι τῆς θείας ὑπερουσιότητος
αἴτιοι ἂν εἶεν;
  ἐπὶ μὲν γὰρ τῶν φυσικῶν, ὅταν τι δεικνύωμεν αὐτοῖς ὑπάρ-
χον, διὰ τῶν ἡμῖν ὑπαρχουσῶν κοινῶν ἐννοιῶν, ἐξ αἰτίων οἰόμεθα
τὰς ἀποδείξεις πεποιηκέναι, τῷ τὰς τοιαύτας ἡμῶν κοινὰς ἐννοίας   (645)
εἰκόνας εἶναι, ὡς εἴρηται, τῶν δημιουργικῶν λόγων τοῦ τῶν ὅλων
δημιουργοῦ· οἳ τῶν τῇδε ἀληθῆ εἰσιν αἴτια.
  ἐπὶ δὲ τῶν μαθηματικῶν, ἐκ κυρίως αἰτίων ἐστὶν ἡ ἀπόδειξις
τῷ μήτε τι τῶν ἐκτὸς εἶναι τὸ συμπέρασμα, μήτε τι τῶν ὑπὲρ
νοῦν, ἀλλὰ τῶν ἐν ψυχῇ κειμένων καὶ τὰς προτάσεις καὶ τὰ   (650)
συμπεράσματα εἶναι.
  ἐπὶ δὲ θεοῦ οὐδέτερον ἐνδέχεται λέγειν, τὸ πάντων ἄρα ἐξῃ-
ρημένον καὶ ἀποδείξεως εὔλογον ἐξῃρῆσθαι νομίζειν·
  «ναί, φησί, κατ’ οὐσίαν· οὐ γὰρ ἀποδεικτὴ αὕτη, ἀλλὰ τὰ
περὶ αὐτὴν ἀποδείκνυμεν»· κοινὸν λέγεις, ὦ βέλτιστε, καὶ πάσαις   (655)
προσὸν ταῖς ἄλλαις οὐσίαις· οὐδεμία γὰρ οὐσία ἀποδεικτή ἐστιν·
ἀλλ’ αἱ ἀποδείξεις πᾶσαι τῶν καθαυτὸ ταῖς οὐσίαις προσόντων
εἰσίν· ἀλλ’ ἧς οὐσίας οὐκ ἐφαπτόμεθα, οὐδ’ ἴσμεν αὐτήν, οὐδὲ τὰ
καθαυτὸ αὐτῇ προσόντα ἐπιστημονικῶς εἰδέναι δυνάμεθα.
  ὧν γὰρ οὐσιῶν ἐφαπτόμεθα ἢ αἰσθήσει ὡς τῶν μοναδικῶν   (660)
καὶ τῶν καθέκαστα αἰσθητῶν, ἢ δόξῃ καὶ διανοίᾳ ὡς τῶν καθόλου
καὶ τῶν μαθηματικῶν, ἢ νῷ ὡς ὅταν ἐπὶ τοὺς ἀμερεῖς τῶν ὄντων
ἀναχθῶμεν λόγους, τούτων μόνων δι’ ἀποδείξεώς ἐστι καταληπτὰ
τὰ καθαυτὸ συμβεβηκότα· ὁ γὰρ τῆς ὑποκειμένης οὐσίας ὁρισμός,
ἀρχὴ τῆς ἀποδείξεως γίγνεται.   (665)
  πῶς οὖν δι’ ἀποδείξεως εἰσόμεθα τὰ περὶ τὴν ὑπερούσιον ὀν-
τότητα, ἧς οὐδ’ ὁτιοῦν ἐφαπτόμεθα; ἃ γάρ ἐστι ταῖς ἄλλαις οὐσίαις
τὰ καθαυτὸ αὐταῖς ὑπάρχοντα, ταῦτα καὶ τῷ ὑπερουσίῳ θεῷ τὰ
περὶ αὐτὸν λεγόμενα ὑπάρχει. οὐ γὰρ ἐνδέχεται ταῦτα εἶναί τε
καὶ μή. @1   (670)
  ἔπειτα εἴ τίς σε ἔροιτο ταῦτα ἃ φῂς περὶ θεὸν εἶναι ἀνυπό-
στατα ἔστιν ἢ μετέχει τινὸς ὑπάρξεως, καὶ εἰ τοῦτο, οὐσίαι εἰσὶν ἢ
συμβεβηκότα, πῶς ἐκφεύξῃ τὸ καὶ μὴ οὐσίαν θείαν ἀποδεικτὴν λέγειν;
  ἔτι ἐπεὶ ἕτερόν ἐστι τὸ ἅπτεσθαι τῶν πραγμάτων τοῦ ὀνομά-
ζειν αὐτά—οὐ γὰρ ταὐτὸν τὸ θερμὸν λέγειν καὶ θερ-   (675)
μαίνεσθαι, ἢ λευκὸν εἰπεῖν καὶ ὁρᾶν αὐτό· ἐπιστάμεθα δὲ τὰ
πράγματα οὐκ ἐν τῷ γλώττῃ φέρειν τὰ τούτων ὀνόματα, ἀλλὰ τῷ
αὐτῶν ἐκείνων ἅπτεσθαι, κἂν μηδὲν ᾖ αὐτοῖς κείμενον ὄνομα—
ὅταν φῂς τὸν θεὸν ἓν καὶ τρία, ἃ ἰσχυρίζῃ ἀποδεικτικῷ ὑπο-
πίπτειν συλλογισμῷ, πότερον ἅπτῃ τινὸς πράγματος διά τινος τῶν   (680)
ἐν σοὶ κριτηρίων ὃ ὑπὸ τῶν τοιούτων δηλοῦται φωνῶν; —τῆς «ἕν»
φημι καὶ τῆς «τρία», οὗ ἐστιν ἅπτεσθαι καὶ ἄνευ τοῦ τὰ τοιαῦτα
ὀνόματα τῇ γλώττῃ φθέγγεσθαι, ἤ τοι ἄνευ τοῦ λέγειν «ἓν» καὶ
«τρία», πρὸς ὃ πρᾶγμα βλέπουσα ἡ διάνοια, καὶ οὐ πρὸς τὰς
φωνάς, ἀποφαίνεται ἓν εἶναι καὶ τρία τὸν θέον; ἔστιν οὖν   (685)
τοιοῦτον ὃ τῶν φωνῶν χωρίσας, αὐτοῦ καθαυτὸ ἅπτῃ ἢ ὡς ἀσημάν-
τοις καὶ πράγματος ἐρήμοις ταῖς τοιαύταις χρῇ φωναῖς;
  ἀλλ’ εἰ μὲν τοῦτο, πῶς ἀποδεικτικῶς περὶ αὐτὰ ἔχεις; πραγμά-
των γὰρ καὶ οὐ φωνῶν ἀσημάντων ἴσμεν οὖσαν τὴν ἀπόδειξιν· εἰ
δ’ ἔστι τι ὑπὸ τῶν τοιούτων φωνῶν σημαινόμενον, ὃ τῶν φωνῶν   (690)
χωρίσας αὐτοῦ καθαυτὸ ἅπτῃ, ἐπεὶ καὶ αὐτὸς ὁμολογεῖς μηδὲν εἶναι
κοινὸν τῷ θεῷ τε καὶ τοῖς ἄλλοις, ἀλλὰ πᾶν ὃ ἂν λέγηται ἐπὶ
θεοῦ αὐτῷ μόνῳ ὑπάρχειν, πότερον τὸ σημαινόμενον ὑπὸ τῆς «ἓν»
φωνῆς καὶ τῆς «τρία», ὃ μόνῳ θεῷ ὑπάρχει; τοῦτό ἐστιν ὃ ταῖς σαῖς
ὑπόκειται ἐπαφαῖς καὶ οὔθ’ ἅπτῃ ὅταν λέγῃς τὸν θεὸν «ἓν» καὶ   (695)
«τρία» ἢ τὸ δηλούμενον ὑπὸ τῶν τοιούτων φωνῶν ὅταν
ἐπὶ τῶν κτισμάτων ταύταις χρώμεθα; διανοῇ τότε καὶ πρὸς τοῦτο
βλέπων ἓν καὶ τρία τὸν θεὸν ἀποφαίνῃ. @1
  ἀλλ’ εἰ τοῦτο, πῶς οὐ συμβαίνει σοι τὸ τοῦ ποιητοῦ «ἄλλα μὲν
ἐν φρεσὶ κρύπτειν, ἄλλα δὲ τῇ γλώττῃ λέγειν»; εἰ δ’ αὐτῆς ἐκείνης   (700)
τῆς τοῦ ἑνὸς ἰδέας ἅπτῃ καὶ τῆς τοῦ τρία, ἃ μόνῳ θεῷ προσήκει,
τουτέστιν, εἰ αὐτῶν ἐκείνων τῶν πραγμάτων ἅπτῃ, τῶν ὑπὸ τούτων
τῶν φωνῶν πρώτως δηλουμένων ἐπὶ μόνου θεοῦ, ποῦ θήσομεν τὰ
τοῦ ἁγίου διονυσίου ἀποφαινομένου «οὐδενὶ τῶν ὄντων ἐγνῶσθαι
τὸν θεόν, μὴ ὅτι γε κατ’ οὐσίαν, ἀλλ’ οὐδὲ κατὰ τὸ ἓν αὐτὸ τὸ   (705)
ἐπ’ αὐτοῦ λεγόμενον, ἢ κατὰ τὰ τρία»;
  ἀλλὰ καὶ ᾗ μονάς ἐστι καὶ ᾗ τριάς, πᾶσιν ἁπλῶς ἄγνωστον
εἶναι· καὶ μηδενὸς μήτε ἑνὸς αὐτοῦ μήτε τριῶν δυνατὸν εἶναι καὶ
τὸν διαβατικώτατον νοῦν ἐφάπτεσθαι, ἃ ἂν τῷ ὑπερουσίῳ προσή-
κοι. ἀλλ’ ὥσπερ ὅταν οὐσίαν τὸν θεὸν λέγωμεν, οὐδενὸς πράγματος   (710)
τῷ νῷ ἐφαπτόμεθα ᾧ ὄνομα οὐσία, ὥστε τοῦτ’ εἶναι τὴν ἐκείνου
ὀντότητα, οὕτω καὶ ὅταν τριάδα τὸν θεὸν λέγωμεν, οὐδενὸς πράγ-
ματος ἡμᾶς ἐφάπτεσθαι ᾧ ὄνομα τριάς, ὥστε τοῦτ’ εἶναι τὸ ἐπὶ
θεοῦ λεγόμενον.
  εἰ τοίνυν οὐδὲ τούτων ἃ περὶ τὸν θεὸν αὐτὸς φῂς εἶναι ἐφα-   (715)
πτόμεθα, ἀλλὰ καὶ λεγόμενα ἀπερινόητα μένει καὶ ἀκατάληπτα, πῶς
ἀποδεικτὰ μὴ ὄντα γε ἐπιστητά; ἢ πῶς ἐπιστητὰ μὴ ἔχοντα ἐπα-
φήν; καὶ γὰρ ἐν ταῖς ἀποδεικτικαῖς ἐπιστήμαις πρότερον τῶν
συμπτωμάτων αὐτῶν καθ’ αὑτὰ ἐφαπτόμενοι, ἔπειτα δείκνυμεν
αὐτὰ ὑπάρχειν ταῖς ὑποκειμέναις οὐσίαις ὧν ἐφαπτόμεθα.   (720)
  ἐν βελτίονι ἄρα καὶ κρείττονι ἢ κατὰ τὰ ἀποδεικτὰ μοίρᾳ τα-
κτέον καὶ τὸν θεὸν καὶ τὰ περὶ αὐτόν, εἴπερ ὑγιαίνομεν.
  εἶτα πῶς ἔχεις περὶ τοῦδε; ἄλλο τι ὑπολαμβάνεις εἶναι τῷ @1
θεῷ ἑνί τε εἶναι καὶ θεῷ εἶναι ἢ ταὐτόν; ἤ τοι ὁ θεὸς ἄλλο τι
ὢν κατ’ οὐσίαν εἶτα ἕν ἐστιν, ἢ αὐτὸ τὸ ἕν ἐστιν ὁ θεὸς ὅ, οὐχ   (725)
ἕτερόν τι ὄν, ἕν ἐστιν, ἀλλὰ μόνον ἕν, ἀπηλλαγμένον μὲν πάσης
ἄλλης ὀντότητος, ἑνώσεως δὲ καὶ πέρατος καὶ ὅρου καὶ συνοχῆς
καὶ μονιμότητος, καὶ τῆς πρὸς ἑαυτὰ ἐπιστροφῆς πᾶσιν ἐξηγούμε-
νον. οἷόν τε λέγω· λέγεται τόδε τὸ ξύλον ἕν, ἀλλ’ οὐκ ἔστιν αὐτῷ
ξύλῳ τε εἶναι καὶ ἑνὶ ταὐτόν· ἀλλὰ ξύλον ὄν, μεθέξει αὐτοῦ τοῦ   (730)
ἑνὸς ἢ τῆς μονάδος αὐτῆς, λέγεται ἕν· οἷά ἐστι καὶ τὰ παρὰ τοῖς
διαλεκτικοῖς παρώνυμα λεγόμενα· ὁ γὰρ δίκαιος ἄνθρωπος, ἄν-
θρωπος ὤν, μεθέξει δικαιοσύνης αὐτῆς παρωνύμως λέγεται δίκαιος,
οὐ μὴν αὐτός ἐστιν αὐτὸ τὸ δίκαιον, ὃ οὐχ ἕτερόν τι ὂν δί-
καιόν ἐστι.   (735)
  τοῦτ’ οὖν καὶ περὶ θεοῦ ἐρωτῶ· πότερον αὐτὸ τὸ ἕν ἐστιν ὁ
θεός, ἀφ’ οὗ πᾶσιν ὑπάρχει τὸ ἓν εἶναι, οὗ ἄλλη τις ὕπαρξις οὐκ
ἔστι πλὴν τοῦ εἶναι ἓν ἢ ἄλλο τι ὢν κατ’ οὐσίαν εἶτα ἕν ἐστιν,
ὥσπερ τὰ συνεγνωσμένα ἡμῖν; ἀλλ’ εἰ τοῦτο, πρῶτον μὲν ἕξει ὁ
θεὸς ἀνώτερόν τι καὶ πρεσβύτερον ἑαυτοῦ τὸ αὐτοέν, οὗ μεθέξει,   (740)
ὥσπερ τὰ παρώνυμα, ἔστιν αὐτὸς ἕν.
  ἔπειτα οὐ πάντων ἔσται αἴτιον· τοῦ γὰρ αὐτοενός, παρ’ οὗ
ὑπάρχει αὐτῷ τὸ ἑνὶ εἶναι, οὐκ ἔσται αἴτιον· καὶ ἔσται τι
κοινὸν αὐτῷ πρὸς πάντα τὰ ὄντα· ἕκαστον γὰρ τῶν ἄλλων αὐτὸ
καθ’ ἑαυτὸ μεθέξει αὐτοῦ τοῦ ἑνὸς λέγεται ἕν· καὶ οὐ πάνυ τι συν-   (745)
θέσεως ἀπηλλαγμένος ἔσται.
  εἰ δὲ ταῦτα ἄτοπα καὶ οὐχ ἕτερόν ἐστι τὸ αὐτοὲν τῆς τοῦ
θεοῦ ὑπάρξεως, ἀλλ’ αὐτὸς ὁ θεός ἐστι τὸ αὐτοέν (καὶ τοῦτό ἐστιν
ἡ τοῦ θεοῦ ὕπαρξις, τὸ εἶναι αὐτοέν), πρῶτον μὲν ψεῦδος τὸ περὶ
τὴν οὐσίαν τοῦ θεοῦ λέγειν εἶναι τὸ ἕν· κατὰ γὰρ ταύτην τὴν ὑπό- @1   (750)
θεσιν αὐτὸ τὸ ἓν ἔσται ἡ τοῦ θεοῦ οὐσία· ἔπειτα ὅμοιον τὸ λέ-
γειν «ὁ θεὸς αὐτοέν ἐστιν» ὡς εἴ τις εἴποι «ὁ θεὸς θεός ἐστιν»,
ἢ ὅτι «τὸ αὐτοὲν αὐτοέν ἐστι». τοῦτο δὲ οὐκ ἀποδεικτικόν, οὐδεμία
γὰρ ἀπόδειξις δείκνυσιν ὅτι ὁ ἄνθρωπος ἄνθρωπός ἐστιν, ἢ ὅτι τὸ
ζῷον ζῷόν ἐστι, καὶ τὰ τοιαῦτα.   (755)
  εἰ δ’ οὔτε κατὰ μέθεξιν προϋπάρχοντος τινὸς εἴδους, οὔτε
καθ’ ὕπαρξιν λέγεται ὁ θεὸς ἕν, ἀλλὰ κατ’ αἰτίαν τῷ αἴτιος καὶ
ὑποστάτης εἶναι καὶ αὐτοῦ τοῦ αὐτοενός, οὗ μεθέξει ἕκαστον τῶν
ὄντων λέγεται ἕν, οὐδ’ οὕτως ἀποδεικτὸν ἔσται τὸ τὸν θεὸν ἓν εἶναι.
πρῶτον μὲν γὰρ ὅτι οὕτω γε καθ’ ὕπαρξιν ἔσται ὁ θεὸς οὐχ ἕν·   (760)
ὥσπερ γὰρ αὐτοζωὴ ὢν ὁ θεὸς καὶ αὐτοσοφία κατ’ αἰτίαν, καθ’
ὕπαρξιν οὔτε αὐτοζωή ἐστιν οὔτε αὐτοσοφία οὔτε τῶν ἄλλων, ὅσα
λέγεται κατ’ αἰτίαν, οὕτως εἰ κατ’ αἰτίαν ἐστὶν ἓν ὁ θεός, καθ’
ὕπαρξιν οὐκ ἔσται ἕν, ὥστε μᾶλλον οὐκ ἔσται ἓν ἢ ἔσται.
  ἐπὶ δέ γε τῶν ἀποδεικτῶν, ὅταν τι ἀποδείξωμεν ὑπάρχον, οὐ   (765)
μᾶλλον οὐκ ἔστιν ἢ ἔστιν· ἀλλ’ ὅταν, φέρε εἰπεῖν, δειχθῇ ὅτι τῆς
τοῦ κύβου πλευρᾶς ἄκρον καὶ μέσον λόγον τεμνομένης τὸ μεῖζόν
ἐστι τμῆμα ἡ τοῦ δωδεκαέδρου πλευρά, ὅταν ἑκάτερον τῶν σχημά-
των ὑπὸ τῆς αὐτῆς περιέχηται σφαίρας, ὅταν οὖν τοῦτο δειχθῇ,
ἔσται μόνον, οὐ μὴν καὶ οὐκ ἔσται.   (770)
  ἔπειτα τὸ λέγειν ὅτι ὁ θεὸς αὐτοέν ἐστι, ταὐτὸν ἔσται τῷ φάναι
ὅτι ὁ θεὸς αἴτιόν ἐστι τοῦ αὐτοενός· τοῦτο δὲ οὐκ ἐμμέσως ὑπάρξει
τῷ θεῷ ἤτοι τὸ αἰτίῳ εἶναι τοῦ αὐτοενός, ὥστε οὐκ ἂν εἴη αὐτοῦ
ἀπόδειξις· τὰ γὰρ ἄμεσα κρείττω ἢ κατ’ ἀπόδειξιν. @1
  καὶ πρὸς τούτοις ἄτοπον ὡς ἕτερον ἑτέρῳ ὑπολαμβάνειν ὑπάρ-   (775)
χειν τῷ θεῷ τὸ αἰτίῳ εἶναι τοῦ αὐτοενός, καὶ μὴ ταὐτὸν ἡγεῖσθαι
θεόν τε εἰπεῖν καὶ αἴτιον τοῦ αὐτοενός. ὥστε εἰ τοῦθ’ οὕτως ἕξει,
πολλῷ μᾶλλον οὐκ ἔσται αὐτοῦ ἀπόδειξις.
  ὅτι δὲ παντελῶς ἄπορον καὶ ὅπως χρὴ τὸ πάντων ἐξῃρημένον
καὶ τρία λέγειν—καὶ εἰκότως ὁ θεῖος διονύσιος ἄγνωστον αὐτὸ   (780)
ἀποφαίνεται καὶ κατὰ τὸ λέγεσθαι τρία—δῆλον ἔσται ἐρωτή-
σασι τὰ αὐτά, ἃ καὶ περὶ τοῦ ἑνὸς ἠρώτηται.
  ἐπεὶ γὰρ πᾶν τὸ λεγόμενον ἢ κατὰ μέθεξιν λέγεται ἢ καθ’
ὕπαρξιν ἢ κατ’ αἰτίαν, πῶς ὁ θεὸς λέγεται τρία καὶ τριάς; πότερον
ὥσπερ τρία λέγομεν ξύλα ἢ τρία ζῷα τῷ προεπινοεῖσθαι   (785)
αὐτῶν τὸν «τρία» ἀριθμὸν καὶ αὐτὴν τὴν τριάδα, ἀφ’ ἧς κατὰ μέ-
θεξιν ὑπάρχει αὐτοῖς τὸ τρισὶν εἶναι, οὕτω καὶ ὁ θεὸς τρία λέγεται
κατὰ μέθεξιν αὐτοῦ τοῦ τρία ἢ ἄλλον τρόπον; ἀλλ’ εἰ οὕτως, τὰ
αὐτὰ ἄτοπα συμβήσεται ἃ καὶ περὶ τοῦ ἑνὸς εἴρηται· ὁ γὰρ ὑπο-
στησάμενος καὶ εἰς τὸ εἶναι παραγαγὼν αὐτόν τε τὸν ἀριθμὸν καὶ   (790)
τὰ ἀριθμούμενα, ὅσος τε νοητὸς καὶ ὅσος νοερός τε καὶ ψυχικὸς
καὶ φυσικός, ὅσος τε μοναδικὸς καὶ ὅσος εἰδητικός, αὐτοῦ μόνου
τοῦ τρία οὐκ ἔσται δημιουργὸς (καὶ αἴτιον καὶ ἀρχή) ἀλλ’ ἐξανάγκης
ἕξει τὴν αὐτοτριάδα ἑαυτοῦ πρεσβυτέραν, ἀφ’ ἧς κατὰ μέθεξιν αὐτός
ἐστι τρία, ἄλλο τι ὢν καθ’ ὕπαρξιν.   (795)
  εἰ δὲ καθ’ ὕπαρξίν ἐστιν ὁ θεὸς τρία, πρῶτον μὲν οὐ περὶ
τὴν οὐσίαν αὐτοῦ ἔσται τοῦτο· ἔσται γὰρ ὕπαρξις αὐτοῦ αὐτὴ ἡ
τριάς.
  εἶτα ἀποδεικτὴ μὲν οὐκ ἔσται· καταληπτὴ δὲ τῶν ἀποδεικτικῶν
βέλτιον· οὐ χαλεπὸν γὰρ τῆς ἰδέας αὐτῆς τῆς τριάδος ἐφάψασθαι. @1   (800)
ἀλλὰ μὴν πᾶσι μαρτυρεῖται ἡ τοῦ θεοῦ οὐσία ἀκατάληπτος εἶναι.
(οὐκ ἄρα αὐτὴ ἡ τριὰς ἔστιν αὐτοῦ τὸ εἶναι).
  εἰ δὲ κατ’ αἰτίαν φαίη τις τὸν θεὸν τριάδα λέγεσθαι, ὥσπερ
καὶ φῶς καὶ σοφία καὶ τἄλλα λέγεται κατ’ αἰτίαν, τί μᾶλλον ἔσται
τριὰς ἢ τετρὰς ἢ πεντὰς ἢ ἄλλου του ἰδέα ἀριθμοῦ; πάντων γὰρ   (805)
ἐξίσου ἐστὶν αἴτιον. (ἀλλὰ μὴν τριὰς μὲν λέγεται, τετρὰς δ’ οὔ·
οὐκ ἄρα τὸν κατ’ αἰτίαν προσίεται τρόπον, ὅταν ὁ θεὸς τρία λέγηται.)
  εἰ τοίνυν οἱ συνεγνωσμένοι ἡμῖν τρόποι τῶν λεγομένων
οἱ τρεῖς οὗτοι εἰσίν, ὁ κατὰ μέθεξιν, ὁ καθ’ ὕπαρξιν καὶ ὁ κατ’ αἰ-
τίαν—καὶ τούτους οὐχ ἡμεῖς νομοθετοῦμεν, ἀλλὰ παρὰ τῶν   (810)
ἄκρως ἡμμένων θεολογίας παρειλήφαμεν—φαίνεται δὲ κατ’ οὐ-
δένα τούτων εὔλογον ὂν τρία τὸν θεὸν λέγεσθαι, πῶς οὐ καθάπαξ
ἔξω τῆς ἀνθρωπίνης ἐστὶ γνώσεως, εἰ ὅλως τὸ πάντων ἐπέκεινα
καὶ τρία ἐστὶ καὶ μόνοις πιστὸν τοῖς ὑπὲρ ἀπόδειξιν τὸ τοιοῦτον
ἡγουμένοις;   (815)
  οὐ μήν, ἀλλ’ εἴ τις ἐστὶ παρὰ σοὶ ἀποδεικτικὸς συλλογισμός,
καὶ τῶν τοιούτων ἡμᾶς οἷός τε ὢν ἀπολῦσαι ἀποριῶν, καὶ ἱκανῶς
ἀποδεικνύναι ὡς ὁ θεὸς τρία ἐστί, καὶ εἰς στάσιν καὶ ἐπιστήμην
τοῦ τοιούτου τὸν ἡμέτερον νοῦν ἀγαγεῖν, μὴ φθονήσῃς ἡμῖν τοῦ
τοιούτου καλοῦ, ἀλλὰ θεομιμήτως μετάδος καὶ ἡμῖν αὐτοῦ, καὶ   (820)
ἀπάλλαξον ἡμᾶς τῆς ἀλόγου ταύτης εὐλαβείας ἣν τέως περὶ τὰ
θεῖα τυγχάνομεν ἔχοντες, ἀποδεικτικοὺς καὶ ἐπιστήμονας ἀντὶ πι-
στῶν καταστήσας, ὡς, πρὶν ἂν τοιούτῳ ἐντύχωμεν συλλογισμῷ, οὐκ
ἔσθ’ ὅπως τὰ περὶ θεοῦ πάντα ἀνώτερα πάσης ἀποδείξεως οὐχ
ἡγησόμεθα.   (825)
  ἀλλὰ ταῦτα μὲν ταύτῃ ἐχέτω· φαίνῃ δὲ διασύρων τῶν παλαιῶν
οἳ τὴν ἀπόδειξιν ἐπὶ τῶν θείων ἀπηγόρευσαν· ἐγὼ δὲ οὐκ ἔχω
ὅπως οὐ θαυμασίους ἄνδρας ἡγήσομαι αὐτούς, οὕτω γενναίως @1
τήν τε ἀνθρωπίνην ἀσθένειαν καὶ τὴν θείαν ὑπεροχὴν κατανε-
νοηκότας.   (830)
  ὅταν δὲ τούτους θεάσωμαι τὰς μὲν ἀποδεικτικὰς μεθόδους
καὶ ἀναλυτικάς, ἔτι δὲ ὁριστικάς τε καὶ διαιρετικάς, καὶ
τὴν μεριστήν τε καὶ μεταβατικὴν πᾶσαν ἐπιστήμην τοῖς μέσοις τῆς
ψυχῆς λόγοις ἐναποκλείοντας, ἐπὶ δὲ τῶν ἐνύλων καὶ φυσικῶν τὸν
εἰκότα προΐστασθαι λόγον ἀποφαινομένους, ἐπὶ δὲ τῶν ὑπὲρ ἡμᾶς   (835)
ἐκεῖνο ἰσχυριζομένους—ὡς οἷς μὲν ἂν θέα παραγένηται ἄνωθεν
καὶ φῶς ἀναλάμψῃ νοερόν, δι’ οὗ ἔστι τοῖς θείοις συζυγεῖν, τοῦ
κρεῖττον ἢ κατ’ ἀπόδειξιν τὰς τῶν ὑπερκειμένων ἔχουσι θεωρίας·
οἳ δὲ τοιοῦτοι μὲν οὐκ ἐγένοντο, ὅμως δὲ παρὰ τοιούτων ἀκηκοό-
τες, τὰς περὶ ἐκείνων ἀποφάνσεις καὶ πιστεύσαντες, ἐπιστήμονες μὲν   (840)
αὐτῶν οὐκ εἰσί, βέλτιοι δὲ τῶν μήτε αὐτῶν ἑωρακότων μήτε τοῖς
θεασαμένοις πιστευόντων, καὶ διὰ ταῦτα μηδὲν ὑπὲρ τὰ ὁρώμενα
εἶναι νομιζόντων—ὅταν ταῦτα ἀκούσω αὐτῶν λεγόντων, οὐ δύ-
ναμαι ὑπολαβεῖν μὴ καὶ αὐτοὺς ἔστιν οὗ ὑπὸ θεοῦ πεφωτίσθαι
καὶ ὑπὲρ τοὺς πολλοὺς γεγονέναι.   (845)
  καὶ περὶ μὲν τούτων ἱκανὰ τὰ εἰρημένα ἔστω.
  ἃ δὲ φῂς περὶ τοῦ διαλεκτικοῦ συλλογισμοῦ, ὅτι περὶ μόνα
ἐστὶ τὰ πιθανὰ καὶ ἐνδεχόμενα καὶ ἀμφιῤῥεπῆ καὶ ἄλλο τε ἄλλως
ἔχοντα, καὶ τὴν αἰτίαν τοῦ μὲν πράγματος οὐδέποτε δηλοῦντα, τοῦ
δὲ συμπεράσματος οὐ πάντοτε, ταῦτα σαφέστατα βεβαιοῖ τὸ ἐπὶ   (850)
τελευτῇ σοι τοῦ λόγου εἰρημένον, ὅτι παντάπασιν ἐπελάθου τῶν
περὶ λόγους ἐπιστημῶν καὶ τῆς ἀληθινῆς ὅλος σοφίας ἐγένου. @1
χρὴ δή σε ἐκεῖνο ἐπὶ νοῦν λαβεῖν, ὡς εἰ μή τι ἦν τοῖς
ἀνθρώποις ἀμφισβητούμενον, οὐκ ἂν ὅλως συλλογισμῶν ἐδεήθη-
μεν· ἀλλ’ αἱ περὶ τὰ ὄντα ἀμφισβητήσεις ἀναγκαίαν καὶ τὴν τῶν   (855)
συλλογισμῶν χρῆσιν ἡμῖν πεποιήκασιν· ἀμφισβητοῦμεν δὲ ἀλλήλοις
οὐ μόνον περὶ ἐνδεχόμενα καὶ ἄλλο τε ἄλλως ἔχοντα, ἀλλ’ ἤδη καὶ
περὶ ἀναγκαῖα (καὶ ἀΐδια καὶ ἀεὶ ὡσαύτως ἔχοντα, οἷόν ἐστι καὶ
τὸ ἡμῖν πρὸς λατίνους ἀμφισβητούμενον).
  ὅταν οὖν τοῖς ἡμῖν διαφερομένοις εἰς λόγους ἐρχώμεθα περὶ   (860)
τούτων ἀμφισβητουμένων, εἴτε ἀναγκαῖον εἴη τοῦτο εἴτε ἐνδεχό-
μενον, δύο ταῦτα φυλαττόμεθα· τό τε μὴ ἀμφισβητούμενα αὐτοῖς
εἶναι ἃ ἐρωτῶμεν, καὶ τὸ μὴ ἀσυλλογίστως ἔχειν πρὸς τὸ ζητού-
μενον. δεῖ γὰρ αὐτὰ καὶ ὁμολογούμενα αὐτοῖς εἶναι καὶ τείνειν
πρὸς τὴν θέσιν· συμβαίη δ’ ἂν ταῦτα καὶ ἀληθῆ ἁπλῶς εἶναι καὶ   (865)
ἀναγκαῖα καὶ πρῶτα καὶ ἄμεσα καὶ οἰκεῖα τῷ δεικνυμένῳ, καὶ
αἴτια καὶ τ’ ἄλλα τὰ τοῦ ἀποδεικτικοῦ πάντα ἔχειν ἢ ἔνια· καὶ
πάλιν μήθ’ ἁπλῶς ἀληθῆ εἶναι, μήτε ἀναγκαῖα (μήτε πρῶτα μήτε
ἄμεσα μήτε οἰκείως ἔχειν πρὸς τὸ δεικνύμενον), καὶ μόνοις τῶν
ὄντων ἀνθρώπων τούτοις δοκεῖν ἀληθῆ πρὸς οὓς διαλέγομαι.   (870)
  ἀλλ’ ἐμοί γε οὐδὲν διαφέρει ὁποτέρως ἂν ἔχοι· ἐάνπερ μόνον
καὶ ἀληθῆ αὐτοῖς δοκῇ τὰ ἐρωτώμενα καὶ δυνατὸν ἐξ αὐτῶν συν-
αγαγεῖν τὸ προκείμενον· ἐξαρκεῖ γὰρ ταῦτα πρός γε τὸ
τυχεῖν τῆς οἰκείας προθέσεως.
  ὅταν οὖν ἀκούσῃς ἐμοῦ ὑπισχνουμένου λατίνοις διαλεκτικῶς   (875)
δείξειν αὐτοῖς τὸ προκείμενον, μηδαμῶς ὑπολάβῃς με λέγειν πρὸς
ἐκείνους ὅτι ἐκ πιθανῶν καὶ ἐνδεχομένων (καὶ ἀμφιῤῥεπῶν) περὶ
τοῦ ζητουμένου διαλέξομαι—οὐ τοῦτο δύναται ἡ ὑπόσχεσις—
ἀλλ’ ὥσπερ εἰ πρὸς αὐτοὺς ἔλεγον· «οὐ μιμήσομαι ὑμᾶς, ὦ φίλοι,
οἳ πρὸς ἡμᾶς διαλεγόμενοι ἐκ τῶν ἥκιστα ἡμῖν ὁμολογουμένων   (880)
ποιεῖσθε τὰς τοῦ προκειμένου δείξεις, ἀλλὰ πειράσομαι ὅτι μάλι-
στα ταῖς ὑμῶν αὐτῶν παρεπόμενος διανοίαις καὶ ὑπολήψεσιν, ἃς @1
περί τε τῶν ὄντων καὶ περὶ θεοῦ ἔχετε, ἐκ τούτων αὐτῶν τὸ
προκείμενον συλλογιστικῶς συμπερᾶναι». (τοῦτο γάρ μοι ἐκεῖ τὸ
«διαλεκτικῶς ὑπισχνεῖσθαι περὶ τοῦ προκειμένου διαλέξεσθαι»   (885)
δύναται.)
  οὐδὲ γὰρ ἂν μὲν τὸ παρ’ αὐτῶν συγχωρούμενον καὶ οἰκεῖον
ᾖ τοῦ ἀμφισβητουμένου, καὶ πρῶτον καὶ ἄμεσον καὶ καθαυτὸ καὶ
ἀναγκαῖον καὶ αἴτιον, οὐ λαμβάνομεν τοῦτο εἰς τὴν τοῦ προκει-
μένου κατασκευήν, ἂν δὲ ἐνδεχόμενον καὶ ἀμφιῤῥεπὲς λαμβά-   (890)
νομεν, ἀλλ’ οἷον ἂν ᾖ μόνον πρὸς τὸ συμπέρασμα τεῖνον δε-
χόμεθα.
  καλεῖται δὲ διαλεκτικὸς ὁ συλλογισμὸς οὐκ ἐκ τῆς ὑποκειμένης
ὕλης—πῶς γὰρ ὅς γε οὐδὲν ὡρισμένον ὑποκείμενον ἔχει περὶ
πάντα καταγινόμενος; —ἀλλὰ κατὰ τὴν οἰκονομίαν μόνον   (895)
καὶ τὴν μεταχείρισιν καὶ τὸ πρὸς ἄλλον ἀεὶ εἶναι.
  ἔστι δὲ τοὐναντίον ἤ, ὡς σὺ φῄς, τοῦ μὲν συμπεράσματος πάν-
τοτε αἴτιος, τοῦ δὲ πράγματος ποτέ· τὸ γὰρ ἀσυλλόγιστον οὐδὲ
συλλογισμὸς ὅλως.
  χρὴ δέ σε καὶ τοῦτο εἰδέναι, ὅτι εἰ καὶ ἐκ ψευδῶν ἐστι δια-   (900)
λεκτικῶς συλλογίζεσθαι, ἀλλ’ οὖν οὐχ ὁ αὐτὸς τῷ ἀριθμῷ διαλεκτι-
κὸς συλλογισμός· ποτὲ μὲν ἀληθής, ποτὲ δὲ ψευδὴς γίγνεται.
ἀλλ’ ὃς ἂν ᾖ ἀληθής, εἴ γε περὶ ἀμεταβλήτου ἐστὶ πράγματος, ἀεί
ἐστιν ἀληθής· οὐδὲν οὖν ἄτοπον εἰ, οὓς ποιοῦμεν ἑκάστοτε περὶ
τῶν θείων πρὸς τοὺς ἡμῖν διαφερομένους συλλογισμούς, διαλεκτι-   (905)
κοὺς καλοῦμεν, εἴ γε ἐκ τῶν ἐκείνοις ὁμολογουμένων συλλογιστι-
κῶς ὁμιλοῦμεν αὐτοῖς· ὅπερ, ἐὰν μὴ οὕτω ποιῶμεν, μάτην ἡμῖν
ὁ ἅπας γίνεται λόγος. @1
  ἐπεὶ καὶ αὐτὸς ἐν τοῖς πρὸς λατίνους σοι πεποιημένοις συλλο-
γισμοῖς, πότερον ταῦτα προτείνεις εἰς κατασκευὴν τοῦ ζητουμένου,   (910)
ἃ οἶσθα αὐτοῖς ὄντα ὁμολογούμενα ἢ οὔ; ἀλλ’ εἰ μὲν ἀμφισβητεῖ-
ται ὁμοίως αὐτοῖς τὰ προτεινόμενα, πῶς ἀποδεικτικοὶ οἱ συλλογι-
σμοὶ μὴ ἐκ τῶν ἁπλῶς γνωρίμων γινόμενοι, (ἢ πῶς οὐ καὶ δια-
λεκτικῶν φαυλότεροι) ἐκ τῶν ἀδήλων τὰ ἄδηλα κατασκευάζοντες;
εἰ δ’ ὁμολογουμένας καὶ αὐτοῖς λαμβάνεις τὰς τῶν συλλο-   (915)
γισμῶν ἀρχάς, πῶς οὐ διαλεκτικοὶ ἐκ τῶν δοξῶν, τῶν πρὸς οὓς ὁ
λόγος, γινόμενοι εἶεν;
  δεῖ δὲ μετὰ τοῦτο εἰπεῖν πρὸς τί μοι τείνουσιν ἐκεῖ οἱ περὶ
τούτων λόγοι.
  ὁρῶν ἔγωγε ὡς ἀδύνατόν ἐστιν ἕκαστον τῶν ὑπ’ αὐτῶν γινο-   (920)
μένων συλλογισμῶν προχειρισάμενον ἀνασκευάσαι, ἐπ’ ἄπειρον γὰρ
ἂν συνέβη τοὺς λόγους γενέσθαι, ἐσκεψάμην πῶς ἂν εἴη ἑνὶ λόγῳ
ἅπαντας ἀνασκευάσαι (καὶ δεῖξαι ὄντας σοφίσματα). ἑώρων οὖν
δυνατὸν ὂν τούτου τυχεῖν, εἴ τις οἷός τ’ εἴη δεῖξαι τοὺς ἐκείνων
συλλογισμοὺς μήτε διαλεκτικοὺς ὄντας μήτε ἀποδεικτικούς. ἀλλὰ τὸ   (925)
μὲν μὴ εἶναι αὐτοὺς διαλεκτικοὺς προχειρότατον ἦν μοι δεῖξαι
δηλώσαντι μόνον ὡς ἃ λαμβάνουσιν ἐπίσης ἡμῖν ἀμφισβητεῖται
τῷ συμπεράσματι. τὸ δὲ μὴ εἶναι ἀποδεικτικοὺς ἀδύνατον ὅλως
ἦν ἐξελέγξαι συγχωρήσαντι δυνατὸν εἶναι ἀποδεικτικῶς ἐπὶ τῶν
θείων συλλογίσασθαι. πρῶτον μὲν γὰρ ὅτι καὶ αὐτοὶ προσποιοῦν-   (930)
ται τοῖς αὐτοπίστοις λογίοις ὡς ἀρχαῖς καὶ ἀξιώμασι χρῆσθαι καὶ
τοῖς θεοσόφοις ἕπεσθαι πατράσιν· (εἰ δέ τις εἴποι μὴ καλῶς αὐτοὺς @1
ταῦτ’ ἐκλαμβάνειν, οὐδὲν κωλύσει κἀκείνους πρὸς ἡμᾶς ταὐτὰ λέ-
γειν)· ἔπειτα ὅτι καὶ ἃς ἐκ τῶν φύσει ἡμῖν ὑπαρχουσῶν ἐννοιῶν
προστιθέασι τοῖς λόγοις προτάσεις, οὐ ῥᾴδιον ἐξελέγξαι (ὡς   (935)
οὐκ εἶεν ἀληθεῖς).
  διά τοι ταῦτα ἠνάγκασμαι καθόλου δεῖξαι μηδὲν εἶναι τῶν
ἐν τῇ ὑπερθέῳ τριάδι ἀποδεικτόν· ἵν’ ἐκ τούτου συναχθείη μηδὲ
τοὺς ἐκείνων ἀποδεικτικοὺς εἶναι.
  ἡ δ’ ἀπὸ τῶν κτισμάτων ἐπὶ τὸν δημιουργὸν ἄνοδος, (ἑκάστου   (940)
καθ’ ἑαυτὸν διανοουμένου) οὐδέν μοι τῷ λόγῳ προσίστατο· ἐμοὶ
γὰρ ἐκεῖ οὐ περὶ τῆς τοιαύτης θεωρίας ἦν ὁ λόγος, ἀλλὰ περὶ ὧν
ἑκάστοτε συντίθεμεν συλλογισμῶν κατὰ τὸν ἔξω λόγον, ἔν τε ταῖς
πρὸς ἀλλήλους ὁμιλίαις καὶ ἐν οἷς γράφομεν συγγράμμασιν.
  ἐν ἐκείνῳ μὲν οὖν τῷ συγγράμματι ἦν τι τέλος, οὗ ἕνεκα   (945)
οὕτως ἐχρῆν τοὺς λόγους ποιεῖσθαι· τὸ δὲ πρὸς σὲ περὶ τούτων
διισχυρίζεσθαι καὶ φιλονεικεῖν καὶ φίλον ὄντα καὶ τῆς αὐτῆς πί-
στεως, πρὸς οὐδὲν ὁρῶ χρηστὸν τεῖνον τέλος. διὸ οὐδὲ τῶν ἄλλων
τῶν κατ’ ἐμοῦ σοι εἰρημένων μνήμην (ἐν τῷ παρόντι) ποιήσομαι.
  σὺ μὲν γὰρ φαίνῃ δυσχεραίνων εἴ τις οὐκ ἀποδεικτικοὺς τοὺς   (950)
(πρὸς λατίνους) σοὶ γεγενημένους συλλογισμοὺς προσείποι· ἐμοὶ
δέ, εἴπερ ὑπῆρχε τοῖς ἐμοῖς πρὸς ἐκείνους τοῦ οἰκείου τέλους τυχεῖν,
οὐδὲν ἂν ἦν διαφέρον εἰ καὶ λήρους τις ἐβούλετο τούτους ἀπο-
καλεῖν, ἐμὲ μόνον ἀτιμάζων.
  πλὴν ἴστω ἡ σὴ ἁγιότης, ὅτι οὓς τεθέασαι ἡμετέρους λόγους,   (955)
ἅπαξ καὶ δὶς μεταλαβόντες ὕστερον, καὶ ταῦτα ἅ σοι προσέστη
ἐξεβάλομεν, καὶ οὐδὲν ἕτερον ἐν αὐτοῖς εἰάσαμεν, ὃ ἂν
αἴτιον σκανδάλου καὶ τοῖς ἄγαν τῶν τῇδε ἐπιλελησμένοις γένοιτο. @1
Григорий Палама. Второе письмо к Акиндину
2.
Βʹ ΠΡΟΣ ΑΚΙΝΔΥΝΟΝ
ΤΟΥ ΑΥΤΟΥ ΠΡΟΣ ΤΟΝ ΑΥΤΟΝ ΑΚΙΝΔΥΝΟΝ ΕΠΙΣΤΟΛΗ
ΠΕΡΙ ΤΗΣ ΤΟΥ ΒΑΡΛΑΑΜ ΕΝ ΤΟΙΣ ΔΟΓΜΑΣΙ ΔΙΑΦΟΡΑΣ

(1)   Ὁ μὲν τῆς ἑαυτοῦ περὶ τὸ κατηγορεῖν ἑτοιμότητός τε καὶ
δεινότητος ἡμᾶς ὑπόθεσιν ἐνστησάμενος, πρὸς ἡμᾶς τοὺς λόγους
ἀποτεινομένους ἐκπέμψας καὶ γραμμάτιον προσεπιστείλας ταύ-
την ἐπαγγέλλον δοῦναί οἱ χάριν, εἴ τις ἡμῖν ὑπολέλειπται λό-
γος, μὴ πρὸς ἕτερον, ἀλλὰ πρὸς αὐτὸν ἥκειν παρ’ ἡμῶν, δυσὶν   (5)
ἀνθολκαῖς, τῇ τε τοῦ πράγματος φύσει καὶ τῇ τοῦ γράμματος
αἰτήσει, τὴν ἀπολογίαν ἐφ’ ἑαυτὸν ἐπισπασάμενος διετέλεσεν.
Ἐπεὶ δὲ καὶ τῷ σῷ νῦν πρὸς ἡμᾶς γράμματι τῶν αὐτῶν σχε-
δὸν λόγων δεῖ, κἀπὶ τοσοῦτο τούτων ἐρᾷς ὡς καὶ δι’ εὐχῆς ἡμῖν
τὰς πρὸς τὸ γράφειν ἐπιπέμπειν ἀνάγκας, καὶ ταῦθ’ ὥς γε αὐ-   (10)
τὸς ἂν φαίης μηδ’ ἄγαν εὐπρεπεῖς οὔσας, ἐπεὶ τοίνυν οὕτω κατ’
ἄκρας ἑάλως τῇ δυνάμει τοῦ πόθου καὶ σοὶ τὸν αὐτὸν ἀπολο-
γητικὸν ἔπεμψα· τοῦτον τοίνυν ἐμμελῶς ἀναγνούς, εἴσῃ μὴ τοὐ-
μὸν αὐτοῦ ζητοῦντά με μόνον, ἀλλὰ καὶ τὸ ὑμέτερον, καὶ μηδ’
ἀμφότερον τοῦτο μόνον, ἀλλὰ καὶ ὑπὲρ τῶν θεοφόρων καὶ κοι-   (15)
νῶν ἡμῖν πατέρων ἐξειργασμένον. Δίελθε τοίνυν οὐχ ἅπαξ, ἀλλὰ
καὶ πολλάκις, ὡς ἐναποθεῖο τῷ τῆς ψυχῆς σοι ταμείῳ τὰ λυσι-
τελῆ δόγματα, καὶ τῶν λόγων ἀναμνήσθητι τῶν ἐμῶν, οὓς πολ-
λοὺς πολλάκις ἐποιησάμην πρὸς σὲ συνόντα, καὶ τὴν ἀπὸ τῆς @1
ἔξω φιλοσοφίας κενὴν ἀπάτην ᾗ δυνάμεως ἔχεις φυλάττου· μᾶλ-   (20)
λον δὲ καὶ σαυτὸν νῦν ἀνακαθάραι σπεῦσον, ἱλαστηρίοις τε εὐ-
χαῖς καὶ περιρραντηρίοις ὑγιαίνουσι λόγοις χρησάμενος· ἀνιέρου
γὰρ γνώσεως κεκοινωνηκέναι δοκεῖς τῷ μὴ ἀντικεῖσθαι λόγῳ,
μηδὲ γοῦν ἀπαρέσκεσθαι γνώμῃ, θαυμάζοντα δὲ φαίνεσθαι τὸν
εἰς τὴν τοῦ ἀγαθοῦ πνεύματος ἐνέργειάν τε καὶ χάριν τὴν τοῦ   (25)
Βελίαρ παραγνωρίσαντα.
(2)   Καίτοι τὸν ἄνδρα τὴν περὶ λόγους δεινότητα καὶ αὐτὸς τῶν
ἀρίστων ἥγημαι καὶ πρὸς καλοκαγαθίαν τρόπων εὖ πεφυκέναι
πείθομαι καὶ οὐκ ἔσθ’ ὅπως ἔχω μὴ φιλεῖν, οὐ μὴν καὶ χαρί-
ζεσθαί τι τῶν δεόντων πόρρω, καὶ ταῦτ’ ἐν τοῖς περὶ θεοῦ καὶ
τῶν θείων δόγμασι καὶ ῥήμασι· οὐ γὰρ πρὸς ἀληθῶς φιλοῦντος   (5)
ἢ παρέχειν ἢ τὸν μὴ παρέχοντά τι τῶν τοιούτων ἄφιλον ἡγεῖ-
σθαι· ἀλλὰ πρὸ τῶν φίλων θετέον τὸν φίλιον, καὶ ταύτην οἴε-
σθαι φιλίαν μόνην ἣ τῆς αἰτίας ἐκείνης ἐξῆπται κἀκεῖθέν τε ἀ-
φικνεῖται καὶ δι’ ἀλλήλων τῶν φιλούντων οὐρανομιμήτως περι-
νοστοῦσα, κατὰ τὴν τῆς θείας μουσικῆς ἁρμονίαν ἐν διπλόῃ πε-   (10)
ριφορᾶς ἀντεπιφερομένης εὐμενῶς, πρὸς θεὸν ἑκατέρωθεν ἐπανέρ-
χεται καὶ τηρεῖ τὴν ἱερὰν ταύτην καὶ οὐρανίαν στροφὴν ἀεικί-
νητον· τὴν δὲ ῥέουσαν ταύτην καὶ τὸ κατώτερον ἀεὶ ζητοῦσαν,
οὕτω γὰρ καὶ ῥυήσεται, καὶ διὰ τοῦτο πάντα χαριζομένην, φι-
λίας ἔκπτωσιν μᾶλλον ἢ φιλίαν ἐμοὶ καλεῖν ἔπεισι.   (15)
(3)   Ταῦτ’ ἄρα καὶ μακροὺς νῦν ἀντεπεξάγω λόγους, ὁ μήτ’ ἐκ-
μαθών, μήτ’ ἀρτίως μανθάνων καί, τὸ σύμπαν εἰπεῖν, ὁ μηδὲν
εἰδώς, καὶ τοῦτ’ αὐτὸ βίον ἐμαυτῷ σχεδὸν θέμενος, πρὸς τὸν
μεμαθηκότα καὶ μανθάνοντα καὶ λέγειν ἄκρως εἰδότα καὶ τοῦτο
πεποιημένον ἐμμελὲς βίου μέλημα. Κατέσχον δ’ ὅμως ὡς ἔσχον @1   (5)
ἐμαυτόν· ἴσθι γάρ με μὴ κατὰ σχολὴν ἢ σπουδήν, ἀλλ’ ἐκ τοῦ
προχείρου τὴν ἀπολογίαν πεποιημένον καὶ τὰ πλείω τῶν πρὸς
ἐμὲ τῷ Βαρλαὰμ γραμμάτων καὶ λόγων μειζόνων ἀφορμὰς καὶ
λαβὰς παρέχοντα καταλελοιπότα, τοῦτο μὲν τῇ τῶν θείων αἰδοῖ,
τοῦτο δὲ τῇ τοῦ διώκοντος ἡμᾶς φειδοῖ· καὶ μὴν ἔστιν ἃ καὶ   (10)
σκέψεως ἐδεῖτο συντονωτέρας τε καὶ μακροτέρας ἢ κατὰ τὸν
ἀπὸ τοῦ διακομισθέντος γράμματος ἄχρι τοῦ καθ’ ὃν ἀντιγε-
γράφαμεν χρόνον· προσδόκιμος γὰρ ἦν εὐθὺς μετὰ τὴν ἀφ’ ὑμῶν
ὡς ἡμᾶς ἐπάνοδον τοῦ σοφοῦ καὶ χρηστοτάτου Θετταλοῦ Νεί-
λου ὁ τὴν οἰκονομίαν αὐτοῦ διαδεξόμενος καὶ παρ’ ἡμῶν πρὸς   (15)
ὑμᾶς ἐλευσόμενος· νῦν μὲν οὖν πρό σου προθύμως ὃν λόγον
ὁ βραχὺς Καθ’ ἑλληνικῆς ἐποψίας καὶ τῶν ταύτην σεμνυνόν-
των ἐσχεδίασε χρόνος· τρίτον δ’ ἂν ἐπιστείλωμεν, μᾶλλον δὲ
ἀντεπιστείλωμεν, τοιοῦτος ἔσται, ὡς μηκέτι δεῖσθαι τετάρτου,
ἢν καὶ οἱ παρ’ ἡμῖν πατέρες ἐνδῶσι.   (20)
(4)   Σὺ δὲ τὸν φιλόσοφον ἡμῖν παίδευε μὴ θρασύ τι καὶ παρά-
βολον ᾄττειν τίκτοντα, τὴν συμπεφυκυῖαν τῇ φιλοσοφίᾳ, καθά-
περ τινὰ σκευήν, εὐλάβειαν ἀποδυόμενον—αὐτός τε γὰρ ἐνασχη-
μονεῖ καὶ τοῖς τόκοις λυμαίνεται καὶ ἡμᾶς πρὸς τοὺς ἄπο γνώ-
μης εὖ ἴσθι τραχυτέρους ἐκβιάζεται λόγους—, διὰ μακροῦ δὲ   (5)
νῦν ἐπαινέτην τε καὶ ζηλωτὴν ἀναφανέντα πάντων τῶν πάλαι
καθ’ Ἕλληνας σοφῶν καὶ σοφιστῶν, οὐ θαυμαστὸν εἶναί τι
καὶ αὐτὸν καινὸν καὶ κοινὸν συμφόρημα τῶν ἑκατέροις καὶ ἐν ἑκα-
τέροις διαφόρων· ᾧ δὴ κἀκείνων ὑπ’ ἀλλήλων ἀνατρεπομένων,
αὐτὸς ὑφ’ ἑαυτοῦ τοῦτο πάσχων ἐξεληλεγμένος ἧττον ἴσως ἀχθε-   (10)
σθείη ἄν. @1
(5)   Εἰ μὲν γὰρ ἐφιέμενός τε καὶ ἀγωνιζόμενος μὴ μέγα δεῖξαι
ὂν ἁμάρτημα τὴν τῆς ἀρχῆς διπλόην, εἶτ’ οὐκ ἔχων τῶν κατ’
ἐπιθυμίαν ἀπορεῖν, καθ’ ἡμῶν ἐγείροι τὸν θυμὸν καὶ τοὺς ὁμο-
γενεῖς ὑποκρινόμενος ἀντιλέγειν τοῖς ἡμετέροις ἐγχειροίη καὶ
τὴν καθ’ ἡμᾶς ἀπόδειξιν δεινῶς καὶ διὰ μακρῶν κακίζοι λόγων   (5)
καὶ ἑαυτὸν ἐξαίροι λίαν, ὡς ἐξευρόμενον καὶ ἐξειπόντα τὸ κατ’
Ἀριστοτέλην ὑπὲρ ἀπόδειξιν ἐπὶ θεοῦ, μηδέπω καὶ τήμερον ἐκ-
πεφασμένον, εἰ μέχρι τούτων ἐξέβαινεν αὐτῷ ὁ λόγος, οὐκ ἂν
ἠξιώθη παρ’ ἡμῶν ἀπολογίας· νῦν δ’ οὐκ οἶδ’ ὅ,τι παθών, τούς
τε θεοφόρους πατέρας λεληθότως διασύρει καὶ τοὺς κατὰ Σω-   (10)
κράτην τε καὶ Πλάτωνα θεόπτας καὶ πεφωτισμένους ἀναγρά-
φει, προβαλλόμενος καὶ ῥητὰ ἅττα τούτων, δι’ ὧν οὗτοι τοιοῦτοι
μαρτυροῦνται. Τοῦτο τοίνυν πάντων μᾶλλον οὐκ ἀφῆκέ με πε-
δῆσαι τὴν γλῶτταν σιωπῇ καὶ καταπροδοῦναι τοὺς κοινοὺς προ-
στάτας καὶ ἀντεισοικίσασθαι τοὺς ἐκ παλαιοῦ ἐκβεβλημένους, ὡς   (15)
βεβηλωμένους· ἐπεὶ δ’ ἐπῆν ἀντειπεῖν ἀνάγκη, προαπολύσα-
σθαι τῶν ἀκολούθων ἦν καὶ τὰ δι’ ἀπόδειξιν ἐγκλήματα, καὶ
πρὸ τούτων δεῖξαι ὡς οὐδὲν προσεκρούσαμεν τῷ συκοφαντικῶς
ἐπιθεμένῳ, πρὸς δὲ τούτοις καὶ τὰ νῦν αὖθις ἐν τοῖς ἐκείνου
λόγοις ἥκιστα συμβαίνοντα τῇ τῆς εὐσεβείας ἀκριβείᾳ πεπαρρη-   (20)
σιασμένως ἐπελέγξαι· φιλίας γὰρ ἢ δέους ἕνεκα τὰ τοιαῦτα σιω-
πᾶν οὐκ ἄμεινον.
(6)   Ἀλλὰ καὶ τὰ Λατίνων ἐν τῷ ὑποκρινομένῳ τἀκείνων ἀνελεῖν
τῶν ἀναγκαιοτάτων ὄν, εὐφυῶς ἐνήρμοσται τοῖς λόγοις· οὕτω
γὰρ καὶ τἀμὰ πρὸς ἐκείνους πρότερα διαδείκνυται ἀνώτερα τοῦ
ἐπηρεάζειν ἐγχειροῦντος, οὐδὲ γὰρ τοὺς Λατίνους αὐτοὺς ἠλπί-
καμεν τὰ παρ’ ἡμῶν οἴσειν σιωπῇ, ἀλλὰ προσδόκιμοι μὲν ἡμῖν   (5)
ἦσαν ἀντιλέξοντες, εὐπερίτρεπτα δ’ ὅμως, οἷα καὶ ὁ τούτους
ὑποκρινόμενος αὐτὸς ἀρτίως, ᾧ δὴ καὶ χάριν ἴσμεν, ἃ δή ποτ’ @1
ἔμελλον ἐκεῖνοι λέξειν, ἀφορμὴν ἐν τούτῳ σχόντες ἀνατρέψαι
νῦν· ὡς μὲν οὖν ἕκαστα ἐξείργασται, ὁ λόγος σε διδάξει.
(7)   Προκείσθω δὲ μὴ πᾶσιν, εἰ μὴ καὶ τἀκείνου—κατ’ ἐκείνου
γὰρ φερόμενος, εἰ καὶ ἀναγκαίως· ἀλλὰ πίστευσον ὡς οὐ μετρίως
παρὰ τοῦτό μ’ ἀνιᾷ—, τοῖς φιλοῦσι δ’ ὅμως, καὶ μάλισθ’ ὅσοι
κρίνειν διανοίας ἱκανῶς γε ἔχουσιν, ὡς οὐκ ἂν ὁ λόγος πάνυ
τοι μεμπτέος εἴη, τάχα δὲ οὐδὲ πρὸς ὅν ἐστι· κοινὰ γὰρ σχεδὸν   (5)
ταῦτα τοῖς περὶ λόγους ἄγαν φιλοτιμουμένοις τὰ προσκόμματα·
δεῖ μέντοι πρὸς ἐπανόρθωσιν αἰεὶ συμβάλλεσθαί τι τοὺς τὴν περὶ
αὐτῶν φιλοτιμίαν καταλύσαντας. Τοῖς οὖν ταῦτα κρίνειν ἱκα-
νοῖς πᾶσι πίστευσον τὸ σύγγραμμα· πολυειδοῦς γὰρ πλάνης ἔλεγ-
χός ἐστι σαφὴς καὶ κοινή τις εἰ χρὴ λέγειν ἀνακάθαρσις ἢ προ-   (10)
φυλακή, τοῖς μὲν ἔτι περὶ λόγους φιλοτίμως διατρίβουσι, τῆς ἐκ
λόγων παραλόγου δόξης προσγινομένης τῇ ψυχῇ, τοῖς δὲ πρὸς
τὴν τοῦ λόγου κρείττω σπουδὴν δι’ ἡσυχίας ἀποδυσαμένοις προ-
τροπή τε καὶ ὀχύρωμα καὶ δεῖγμα τῆς ἀπατηλῆς εἰσόδου τοῦ
πλανᾶν ἀεὶ ἐπιχειροῦντος. Πρὸς δὲ τούτῳ, καὶ ὅθεν ἂν ἐγγένοιτο   (15)
τὸ ἀπλανὲς δι’ ὀλίγων διαρκῶς ἐνδείκνυται καὶ μικροῦ διὰ βρα-
χέων τοὺς ἑλληνικοὺς καὶ σατανικοὺς ὄγκους κατασπᾷ, τήν τε
καθ’ Ἕλληνας ἀπόδειξιν καὶ τὸ κατ’ αὐτὴν ὑπὲρ ἀπόδειξιν ἠ-
χρειωμένον ἐξελέγχει καὶ ἀνακαλύπτει τὸ βαρὺ καὶ βαθὺ σκότος
τῶν νοερῶν κατ’ ἐκείνους φωτισμῶν. @1   (20)